date,text
16 oktober 1941,"Beste Stella
Wat is de wereld toch klein dacht ik toen ik je brief ontving die mij zeer verheugd heeft. Twee  drie keer heb ik hem doorgelezen heb vervolgens mijn jas aangetrokken en ben naar buiten gegaan. Om in gedachten een verre vlucht te nemen moet men het liefst alleen zijn. En hier op de hei waar je niets anders ziet dan het blauw van de hoge hemel en het groen en bruin van veld en hei laat het zich makkelijk denken. Het lijkt mij of het weken en niet jaren zijn die ertussen liggen sinds wij elkaar het laatst hebben gezien. En toch zijn het vijf lange jaren. Maar mijn gedachten zijn nog verder teruggegaan. En dat zijn dan nog eens meer dan vijf jaren. Ja Stella de tijd is heengegaan en een storm raast over ons heen die zijn einde nog niet gevonden heeft. Alleen als hij voorbij is en als het stil geworden is laat ons dan omkijken. Pas dan zullen wij zien hoe groot de schade is pas dan zullen wij opmerken wie er niet meer is en wie alles doorstaan heeft.
Misschien heeft mijn broer je wel verteld hoe het met mij gegaan is. (Werners broer woonde met zijn gezin in . –red.) Het laat zich wel in een paar zinnen zeggen en toch zou ik je er uren en uren over kunnen vertellen. Hoeveel en wat voor mensen hebben wij weggekruisd en voor welke situaties heb ik gestaan zonder te weten wat er nog komen zal. En toch naderhand beschouwd het is nog altijd meegevallen. Misschien zal ik wel eens de gelegenheid hebben je het een en ander te kunnen vertellen. Nu moet je wel met de beschrijving van mijn huidige toestand tevreden zijn.
Je weet zeker dat ik zeven maanden geleden thuis (Essen –red.) geweest ben. Niet helemaal maar toch in mijn stad. Ik had er de kans met vader en moeder te kunnen spreken en het is een eigenaardig gevoel de lucht te kunnen ademen die je vrienden ademen. Die ziekte die wij Heimweh noemen had ook mij overvallen en de bijzondere en onaangename omstandigheden ten spijt die mij hebben ‘thuis’ gebracht had ik momenten van geluksgevoelens. Dat neemt niet weg dat ik blij ben als ik weer ‘vrij’ zou zijn. Dat deze ‘vrijheid’ van bijzondere aard is staat op een andere bladzij. Maar wat is vrijheid nietwaar? Daarover laat zich twisten. Wij leven en werken en kopen! Er zijn natuurlijk ook mensen die bidden toch zie ik de noodzakelijkheid hiervan niet in. 
Om de waarheid te zeggen valt me het werken erg mee; ik heb dan ook een baantje dat in mijn gekozen vak past en mij de illusie geeft later op voort te bouwen. Maar in het algemeen wensen wij allen toch spoedig verbetering van ons leven. Over het een en ander zal mijn broer je wel vertellen. 
Deze brief gaat buiten de regel van: één brief in de twee weken en hoef je hem niet te bevestigen. Ik zal ook nog aan mijn broer schrijven en enkele woorden voor je bijvoegen maar pas zondag over een week. Het best zou je natuurlijk alles te weten komen door zelf alles in ogenschouw te nemen maar daar kan gezien de grote moeilijkheden betreffende bezoek en afstand geen sprake van zijn is het niet?"
20 oktober 1941,"Mia kara Stella!
Zo zal ik je maar noemen naar een heel oude gewoonte. Je brief en je foto heb ik ontvangen en in een brief aan mijn broer bevestigd. Ik heb je foto bekeken en als het ware een onderhoud met je gehad. Je gelaat zo ernstig en helder spreekt. Het spreekt van de droefenis die wij allen kennen maar naar ik hoop zit ook achter het heldere voorhoofd de erkentenis.
Stella in het kort wil ik je berichten wat ik in al die jaren bedreven heb. Als ik me niet vergis was het in 1936 dat wij elkaar het laatst hebben gezien. In hetzelfde jaar ben ik een korte tijd in België geweest en naderhand in Rotterdam. In mei 1937 ben ik daar gearresteerd door de Vreemdelingendienst en negen maanden vastgehouden (Huis van Bewaring).
In hetzelfde jaar heb ik een brief aan je familie geschreven naar aanleiding van een sterfgeval. Ik heb dat toen in de krant gelezen. Omdat ik geen antwoord ontving vermoed ik dat je die brief nooit ontvangen hebt. (Brieven die hem nooit bereiken is het niet?). In februari 1938 ben ik dan geïnterneerd in Nieuwersluis aan de Vecht. Twee jaren en drie maanden heb ik daar gezeten en ….Stella je mag het gerust geloven in die tijd heb ik wel eens meer aan je gedacht. Het was toen niet uitgesloten dat wij elkaar daar toevallig konden ontmoeten. Maar… het is niet gebeurd. Dan kwamen die meidagen 1940 die ons veel opwinding brachten en wij kwamen naar (Huis van Bewaring). Na enkele weken verblijf zijn wij dan naar Duitsland gebracht. Eerst naar Kleef en ik daarna naar Essen. Zeven maanden heb ik daar doorgebracht om dan weer naar Nederland te worden gebracht. Als je goed kan rekenen Stella dan zal je vinden dat vier en een half jaren of 54 maanden of 234 weken of 16.425 dagen of…..och ik hou maar op met rekenen. Dus deze tijd is verstreken sinds ik vrij was.
En toch voel ik me vrij en verlicht en heb een beter inzicht in de gebeurtenissen dan menigeen die niets meegemaakt heeft. “Ik ben er over heen” zegt men. Juist nu hoort men vanuit Duitsland weer opwindende berichten. Uit vele steden ontvangen de mensen hier brieven die melden dat de joden naar Polen gebracht worden. Zeker het is ontzettend te vernemen dat je ouders of je vrouw of andere kennissen naar een onbekende toekomst gaan. Maar wat helpt het jammeren en klagen men moet op de tanden bijten en op een gelegenheid wachten om te helpen of naar een bekend gezegde te handelen steeds eraan denken – maar nooit erover spreken! 
Beste Stella je kan het je zeker niet indenken wat er in een mens omgaat als hij zo maandenlang alleen is. Er zijn mensen en voor alles hen die zwakke naturen hebben die er vreselijk onder lijden. Ik wil hier nu niet opscheppen alsof ik zo’n sterke natuur heb maar je mag mij geloven: ik heb niet zo veel geleden en ik ben innerlijk kalmer en ik ben fatalist geworden. Gedurende deze tijd heb ik heel veel mensen en hun lot leren kennen. Het leven is zo veelvuldig en bont als je het maar van de goede kant bekijkt. Ik kan bijvoorbeeld nu van een boek en een stuk muziek of een gesprek genieten ook onder de beroerdste omstandigheden. Daarbij heb ik een diep verlangen (Sehnsucht) naar zekere dingen die misschien onbereikbaar voor me zijn.
Mia kara Stella! Nu moet ik op je laatste brief nader ingaan. Kijk met het bezoek staat het zo. Wij mogen bezoek ontvangen op zaterdag en zondag van half twee tot half vijf dus twee maal drie uren. Als cousine zijnde kan je natuurlijk hier komen maar bedenk zelf wat voor moeite wat voor onkosten wat voor tijdverlies aan zo’n bezoek verbonden is. Je moet in Hooghalen slapen een dorp drie kwartier hiervandaan dan hier naartoe lopen….nee dat kan niemand van je verlangen en ik het minst. Laten wij liever op een betere gelegenheid wachten.
Wat je nu schrijft om mij van dienst te zijn vind ik heel fijn maar….er volgt nu weer een maar. Ik heb zo menigmaal boeken moeten achterlaten dat ik het liefst geen boeken meer bezit. Sinds jaren heb ik geen vaste woonplaats en als men op reis is kan men maar beter het noodzakelijkst meenemen. En bovendien hier zijn boeken genoeg die ik steeds te lezen heb maar men vindt ook niet altijd dat wat men wenst. Mijn broer stuurt mij zo nu en dan een weekblad en dagbladen kunnen wij hier ook lezen. Maar ik wou je vragen wat voor boeken je zelf leest en of er nog tijdschriften of maandelijkse geschriften verschijnen die lezenswaard zijn?
Andere wensen heb ik niet want men wordt bescheiden. Je zal trouwens zelf wel genoeg te doen hebben om jezelf en je familie boven water te houden. Wij weten allen hoe moeilijk de tijden zijn. Maar als ik werkelijk iets nodig zou hebben Stella zal ik zo vrij zijn van je aanbod gebruik te maken."
9 november 1941,"Mia Kara Stella!
Je zult zeker verbaasd zijn dat ik reeds nu je brief van 6 november jongstleden beantwoord die volgens jou geen juiste brief is. Maar dat zit zo: er is niet altijd gelegenheid een brief te schrijven en moet men de kans benutten. Misschien snap je dat. Er kan ook een tijd komen dat je lang moet wachten op post en daarom schrijf ik op voorraad. 
Het is nu zondag en mogelijkerwijs zit jij nu ook te schrijven. Ik zit in een grote kamer met circa 80 personen. In het midden staat een grote kachel waarin zelfgestoken turf gestookt wordt. Er is natuurlijk een groot verschil. Een kamertje voor je zelf en een barak voor 80 personen. Getrouwde stellen of beter gezegd families hebben een eigen woning. Twee of drie kamertjes en een klein keukentje. Die zogenaamde familiebarakken hebben centrale verwarming.
Ja Stella je hebt hier een regelrecht dorp: een school een ziekenhuis een polikliniek een postkantoor een burgemeester en secretarie politie en gevangenis een bibliotheek een brandweer een synagoge en ook katholieke en protestantse kerkzalen een kantine en concerten. Kortom er is hier alles wat in een gemeente ook bestaat. Ik ben het badhuis en de kapper nog vergeten en nog verschillende andere dingen. Maar dat is niet zo belangrijk.
En hoe wordt hier nu gewerkt? Wij hebben een boerderij en een tuinderij voor eigen gebruik. Er zijn een paar koeien en paarden aardappel en groentevelden natuurlijk veel kool en bieten en dan is er een grote ploeg die net als de Arbeidersdienst spit en omsteekt. Ik geloof dat men zoiets rooien noemt. Dan zijn er de ambachtslieden: schoenmakers kleermakers meubelmakers bankwerkers schilders en een horlogemaker; er zijn metselaars en stokers. Hier is een eigen wasserij met personeel en niet te vergeten een reuze grote keuken die heel modern is als er maar genoeg is om te verwerken.
Er is ook een gebouw dat wij Kläranlage noemen een installatie waarheen alle riolen het afvoerwater leiden. Er is een groot ketelhuis met een hoge schoorsteen waar de stoom voor keuken en verwarming en het hete water voor het badhuis vandaan komt. Straatvegers en vuilnismannen  of hoe noem je die mannen die in zo’n lawaai met die ratels maken?  zijn er ook. Je begrijpt wel dat alles samen een groot bedrijf is.
Ook de vrouwen werken gedeeltelijk; het wasgoed wordt verschoond en kousen gestopt. En ook moeten aardappelen worden geschild en wortelen geschrapt.
En toch Stella er mankeert iets aan; het is alles kunstmatig. Ik zal een andere keer mijn mening schrijven wat het leven hier onaangenaam maakt. Er is veel over te schrijven.
Wat wordt er nu in de vrije tijd gedaan?
Er zijn verschillende talencursussen zoals Engels Spaans Frans en Nederlands ook mathematiek. En waar ik het over wil hebben: anatomie. Je zal wel denken wat vreemd! Anatomie! Er zijn hier heel veel dokters en een ervan is specialist voor massage. Hij geeft  nu onderwijs in massage en dat eist kennis van anatomie. Ik ben er ook bij en vind het heel interessant. En zoiets kan men altijd gebruiken. Dan heb ik nog Engelse les en ben reeds gevorderd. Je ziet dus dat er heel wat geleerd wordt en toch doet een groot deel van de 1200 mensen hier niets en prefereert het kaarten. Geschaakt ( ik bedoel schaakspelen) wordt er ook en als het weer goed is wordt ook op het sportterrein gevoetbald. Wij hebben ook een orkest en de concerten zijn helemaal niet slecht. Ook een operette hadden wij. Wat zeg je daarvan?
Misschien zal je nu denken dat wij het hier beter hebben dan jij in . Maar er zijn toch heel veel dingen die minder aangenaam zijn. Beperkte bewegingsvrijheid kampgrens twee maal appél: ’s morgens en ’s middags enzovoort.
Beste Stella misschien kan je je nu enigszins een beeld van ons leven hier maken en als ik je verzeker dat het op een moderne openluchtgevangenis lijkt van een zacht karakter zo geloof ik het juiste woord te hebben gevonden. Ik hoef je er niet op te wijzen dat je over deze dingen niet mag schrijven want wij mogen over deze dingen niet schrijven; het is niet gepermitteerd.
Er is nog veel te zeggen over de geestesgesteldheid der mensen hier maar daarover later. Alleen wil ik zeggen dat het hier alles echt joods toegaat. Het rabbinaat heeft een grote invloed ten goede of ten slechte daarover zal ik je later wel schrijven.
Als jij schrijft doe net alsof je alles mondeling vernomen hebt. Brieven ontvangen mag ik in onbeperkt aantal alleen schrijven eenmaal in de twee weken dus noem nooit een datum.
En nu zal ik deze brief eindigen hopende dat je gezond bent en van goede moed. Ik heb vertrouwen in de toekomst ondanks alle moeilijkheden van heden. Ik ben en blijf een optimist want men kan de wereldgeschiedenis ophouden voor een korte tijd maar nooit voor altijd."
15 november 1941,"Beste Stella
Je schrijft dat je je misschien volmaakt gelukkig voelt. Zoiets hoort men graag en toch geloof ik dat volmaakt geluk maar korte tijd kan duren. Het zal wel zo zijn dat je vrijheid en je succes je tevreden maken maar Stella in deze tijd waar miljoenen mensen onder beroerde omstandigheden moeten leven je zegt zelf dat je het gezien hebt gedurende je werkzaamheden in deze tijd mag geen zelftevredenheid zijn. Ik geloof dat je het hierin met me eens bent. Ik hoop dat je de stap van het ‘ik’ tot de ‘wereld’ reeds gemaakt hebt. Jammer genoeg heerst het egoïsme en het egocentrisme nog te veel. De mensen zien naar zichzelf en hun kring en beginnen pas te begrijpen hoe verkeerd zij handelen als zijzelf door het noodlot getroffen zijn. Maar de moderne progressieve mens denkt niet zo en bestrijdt het egoïsme in zichzelf en bij anderen.
Excuseer me dat ik begonnen ben te doceren ik wil terugkomen op je zelfstandigheid en wel in verbinding met wat je geschreven hebt over je alleen zijn. Je zegt dat je misschien wat veeleisend bent. Ik moet je zeggen Stella dat dat voor je spreekt. Een man en een vrouw die kameraden voor het leven willen zijn moeten bij elkaar passen. De bekrompen burgerlijke opvattingen omtrent het huwelijk hebben reeds veel mensen ongelukkig en tot slaven gemaakt. Je bent een zelfstandig mens en hebt het niet nodig een man te zoeken die je verzorgt. Je bent een kameraad die op gelijke voet met je staat waardig.
Stella omtrent het huwelijksleven is zo veel te zeggen dat ik er maar niet eens over wil beginnen. Dat is geen onderwerp voor een brief maar voor een cursus in het sociale onderwijs. Wat je nu voor eisen stelt beste kind dat is zo individueel en subjectief dat men er niet over twisten kan en dat men heel persoonlijk moet uitmaken. Je vertrouwen zal zeker beloond worden daarvan ben ik zeker.
Nu een paar woorden over mij. In het algemeen weet je wat er met mij is gebeurd. Ik was  niet zo gelukkig als jij en heb sinds mijn emigratie de basis voor het leven verloren. Verloren en niet teruggevonden zoals velen die door het noodlot getroffen zijn. Het ligt mij niet erover te lamenteren en ik ben alles ten spijt ongebroken levenslustig en optimistisch. Het kan mij niets verd….wat er nog komt maar dat is het wat ik je onder ogen wil brengen; het is en moet blijven: ‘een leven alleen’. Want heden ben ik hier en morgen daar zonder te weten waar ik overmorgen ben. Er zijn hier wel mensen die hier getrouwd zijn. De man zit hier en de vrouw weer in of ergens anders. Dat is onbegrijpelijk vind je niet?"
30 november 1941,"Beste Stella
Het is nu zaterdagavond en ofschoon ik de hele dag hard gewerkt heb zet ik me toch maar in om je te schrijven.
In het algemeen werken we op zaterdag niet maar de werkploeg waar ik toe behoor moet de kolen lossen die in het kamp komen. Zo hebben wij bijvoorbeeld een paar maanden geleden enkele honderd tonnen als ik me niet vergis waren het 24 wagons in dagenlange arbeid gelost. Nou dat was geen kleinigheid. En nu begint het weer. Ik hoorde dat er 250 ton dat zijn 12 wagons komen. En meestal komen de wagons vrijdagavond of zaterdagmorgen zodat wij juist op zaterdag moeten lossen. En zo was het ook vandaag. Vier man waren op het station en vier man in het kamp. De ene ploeg moet de kolen van de wagons in de auto werken en de andere ploeg van de auto in de kelder of bergplaats werken. Wij waren allen koolzwart en ofschoon ik net in het bad was lijk ik nu nog op een mijnwerker met zwarte ogen. Natuurlijk wordt ons de tijd aangerekend en zijn wij op een andere dag ervoor vrij.
Ik had je nog beloofd mijn mening over het kamp te schrijven en dat wil ik nu doen.
Het gemeenschapsleven was voor mij altijd aantrekkelijk en in mijn jeugd en ook later was het steeds iets bijzonders in jeugdherbergen samen te leven met anderen. Ook arbeidsgemeenschappen om vraagstukken te bespreken waren en zijn nu nog iets waarover ik me verheugen kan. Maar het verschil tussen deze gezochte gemeenschappen en de nood of beter dwanggemeenschap waarin ik mij nu bevind is toch wel zo groot dat ik de gemeenschapsmens het vaak vervelend vind. De mensen hier zijn meestal kleinburgers met hun slechte gewoonten en allures. Zij willen voor zichzelf leven en de gemeenschap is voor hen een kwaal. Daar komt nog bij dat naast deze kleinburgerlijke ingezetenen het kamp door de overheid beheerd wordt inclusief politiebewaking. En dan heerst hier nog de orthodoxe clerus de rabbijnen en hun gelovigen. Ja het moet nog koosjer zijn en alles wat daarmee verbonden is. Dus van het gemeenschapsleven blijft niet veel meer over als je afgaat op deze drie factoren. Daar komt nog bij dat veel getrouwde mannen hier leven en de vrouw ergens anders. En ook voor ons vrijgezellen is het niet prettig zo zonder vrouwen te leven dat begrijp je toch. Alles bij elkaar zouden wij blij zijn als we hier weer vandaan zijn.
Stella heb je gelezen dat nu alle joden die in het buitenland leven statenloos geworden zijn? Er komt altijd weer iets nieuws. Mijn ouders schreven mij dat zij zich op alles voorbereiden want nog steeds worden joden naar Polen gestuurd. Mijn schoonzuster of broer zullen je dat wel kunnen vertellen.
Op het ogenblik gaan van hier veel mensen voor vijf dagen naar . Zij hebben bij het (Joods) Comité en op het Duitse uitreisbureau te doen. Men zegt dat wij allen aan de beurt komen. Wat zou je wel zeggen Stella als ik op een goede dag in verschijn? Zou je het fijn vinden? Het is weliswaar niet zeker en om eerlijk te zijn het zou voor mij niet zo prettig zijn weer met de autoriteiten te doen te hebben. Aan de andere kant zou ik het wel dolgraag doen. Wat denk jij ervan?
p.s. Is het niet eigenaardig Stella dat wij elkaar opeens weer hebben ontmoet al is het voorlopig per brief? Ik denk veel aan jou en als je het niet kwaad wil duiden voel me verliefd. Hoe komt dat nou? Het is niet te verklaren het is aanwezig."
6 december 1941,"Mijn lieve Stella
Je brief heb ik ontvangen en wel met grote vreugde. Hoe zou je er op antwoorden? En ik heb mij niet vergist onze gedachten hebben ons niet bedrogen. Er zijn snaren bij ons tot trillen gebracht die samen een harmonisch akkoord vormen.
Stella ik heb je brief telkens en telkens weer gelezen. Je hebt volkomen gelijk als je schrijft dat je sinds jaren de eerste vrouw bent met wie ik contact heb dat wil zeggen het gaat mij niet zo als een gevangene die jarenlang geen vrouw heeft gezien dat niet maar mijn leven in de laatste acht jaren was zo wisselvallig dat het nooit tot een kameraadschap met een vrouw kon komen. En om eerlijk te zijn lieve Stella nog steeds bevind ik mij in zulke omstandigheden. Mijn vrijheid is beperkt en men spreekt ervan dat voorbereidingen worden getroffen dat wij net als de joden in Duitsland naar Polen worden gebracht. Het is een tragisch lot dat wij ondergaan.
Stel je voor Stella dat ik in of ergens anders zou zijn. Onze vriendschap zou dan niet gepaard gaan met zulke moeilijkheden het zou alles veel normaler zijn. Maar je trekt zelf de conclusie:”Dat moet zo zijn!”. Juist omdat ons leven niet zo gemakkelijk is worden wij hartstochtelijk. Omdat wij vaak voor een grijnzende afgrond staan hebben wij het leven zo lief. Ik ben hartstochtelijk in liefde en haten zo heeft het leven mij gemaakt. 
Ik ben allesbehalve eenzijdig. Heb ik mij gedurende mijn interneringstijd met mathematiek en geschiedenis bezig gehouden hier doe ik aan anatomie en een beetje filosofie. Maar er is  niets wat mijn interesse niet zou hebben. Misschien is het zelfs een karakterfout dat ik van alles iets wil weten en op geen bepaald gebied specialist ben. Tot nu toe ben ik de eeuwige scholier gebleven die altijd bereid is les te nemen.
Mijn lief kind ik voel de behoefte je een klein cadeau te sturen en hierbij ontvang je een sinterklaasje. Het zijn werkstukken van kampkameraden. Dat jij een gelijk gevoel had zie ik in het sturen van het ‘overvloedige geld’. Ik zal er geen woorden aan verspillen omdat jij het wenst.
Intussen is al vast komen te staan dat wij allen naar moeten komen. Het kan natuurlijk januari of februari worden want wij zijn immers met 1200 mensen maar ik kom. Ja het is onvoorstelbaar en het wordt mij duizelig als ik er aan denk.
Het is misschien sterk overdreven maar ik geloof dat een kort leven met een grote inhoud beter is dan een lang leven zonder meer. Stella je zult in mij een mens zien die vol honger naar het leven is. Misschien zijn wij wat temperament betreft tegenstellingen. Desondanks geloof ik te kunnen aannemen dat wij elkaar gelukkig zouden maken als ons lot tenminste geen andere beslissing neemt. Toch zal ik je één ding beloven hoe onze toekomst dan ook zal worden waar dan ook het noodlot ons zal brengen: nu wij elkaar hebben ontmoet en voor elkaar voelen tenminste nu als het niet anders kan wil ik met jou het geluk delen. Wat morgen komt wie zal het weten?
Het zijn alles woorden die mijn gevoelens moeten uitdrukken. Hoe veel beter zou je mij verstaan van mens tot mens van mond tot mond? Ik zal maar ophouden met schrijven. Misschien ben je werkelijk de laatste aan wie ik zo kan schrijven. Ik zal dan trachten permissie te krijgen om je officieel te mogen schrijven. Eventueel doet zich nu weer een gelegenheid voor dat je me een brief kan meegeven. Als het niet het geval is – och wat kommert ons de censuur als je tenminste niets schrijft waaraan men aanstoot kan nemen."
13 december 1941,"Mijn lieve Stella
De toekomst!
Wij leven als het ware aan de rand van de afgrond. De oorlog met al zijn verschrikkingen jaagt over de hele wereld en brengt honderdduizenden ja miljoenen in nood en ellende. Ik ben de laatste die bang is en heb mij tot een fatalist ontwikkeld. Elke dag die ik leef is een geschenk en of wij morgen nog leven  och wat kan het ons schelen. Dit alles ten spijt staat toch af en toe de grote vraag op: zullen wij het nog beleven? Zullen wij de kans hebben aan een betere toekomst mee te werken? Ja het is waar ik heb ambities ik heb idealen ik heb steeds weer wensen en ik heb niets anders te verliezen dan het naakte leven en een paradijs te winnen. En toch dat alles betekent niets vergeleken bij de strijd van het mensdom en zonder aarzelen ben ik bereid ervoor te strijden te werken en desnoods mij op te offeren. Dit is het scharnierpunt van ons gehele bestaan. Velen zullen het zich nog niet bewust zijn velen zijn nog te egoïstisch en misschien zal het eerst nodig zijn dat alles in ellende gedompeld wordt voordat zij het juiste begrip krijgen. En wie niet leren wil die zal ten onder gaan. De natuurwetten kennen geen medelijden en geen God zal er verschijnen om wonderen te doen. Alleen wij mensen en onder ons de sterken van geest zullen het wonder moeten volbrengen. Zal ik een kans hebben mee te doen?"
24 december 1941,"Lieve Stella
Vanavond is het zogenaamd Heilig Abend en wij mogen langer opblijven. Er zijn enkele families die Kerstmis vieren. Het grootste gedeelte is natuurlijk joods en doet er niets aan. Bij deze gelegenheid valt mij in wat jij schreef over het bezoeken van joodse concerten enzovoort. Ik geloof dat wij het op dit punt met elkaar eens zijn. Ook ik vind het altijd zo gek dat ik gedwongen word in een milieu te leven dat naar mijn mening allang was overwonnen en dat om eerlijk te zijn voor mij niet alleen niet aangenaam is maar mij in al zijn uitingen tegenstaat. Wij worden echter niet gevraagd en moeten ons aanpassen en trachten er wat van te maken. En dat doe ik natuurlijk ook."
18 januari 1942,"Lieve Stella
…wij zijn reeds langer dan een week aan het kolen lossen en als het goed gaat ben ik pas morgen vrij. Maar er is een kans dat ook morgen weer een wagon aan het station staat en dan moeten wij weer paraat zijn. Ik zou graag willen dat je mij eens kon zien zwart als een echte kolensjouwer en bevroren als een sneeuwman. Maar wij zijn goed ingepakt en dan hebben wij ook nog zo’n soort motorrijderskap met oorkleppen op – wij lijken wel op parachutisten. Enfin zou je mij zo willen zien? Ik geloof dat je hard zal lachen en…weglopen.
Ja dat je vader nu ook naar een werkkamp moet is een beroerde zaak. Ik begrijp je woede volkomen. Ik kan je vertellen dat ik zelf vaak genoeg zulke gemoedsbewegingen had en ik heb mannen zien huilen en klagen die niet wisten wat te doen die hebben ingezien hoe hulpeloos toch een mens onder bepaalde omstandigheden kan zijn. 
Ook ons kamp is dit keer aan de beurt. Morgen zullen weer honderd nieuwe slachtoffers naar hier komen. Dat je vader en eventueel ook je broer willen trachten mij te bezoeken vind ik prachtig. Alleen is hier een nieuwe order uitgekomen het gevolg van een overtreding dat slechts familieleden tot de tweede graad op bezoek mogen komen en verloofden bij uitzondering. Het bezoek moet vijf dagen tevoren worden aangevraagd. Ik weet niet of het onder deze omstandigheden mogelijk zal zijn dat je vader of je broer hier kunnen komen. Wij zullen het in elk geval proberen en als het zover is zal je vader wel schrijven.
Lieve Stella je hebt zeker gelijk dat de tijd tegenwoordig heel ongewoon is en dat er van een normaal leven helemaal geen sprake kan zijn. Men voelt de zwaarte van het leven pas dan wanneer men het zelf ondergaat. Vroeger kon men misschien in de krant lezen: daar en daar is hongersnood of er is een trein verongelukt of wat voor vreselijke dingen er nog meer gebeuren in de wereld. Wij hebben er een paar woorden aan besteed en hebben er ons verder niets van aangetrokken. Misschien hebben ook vele Nederlanders over ons emigranten gesproken en verder hun misschien gemakkelijke leven geleefd. Dit is geen verwijt want ik weet wel dat ook zeer vele Nederlanders echt meegevoeld hebben en hebben geholpen. Maar ik wou alleen zeggen dat het juiste begrip voor de ramp die zo’n verandering met zich meebrengt slechts daar kan komen als men er zelf bij betrokken is. Stel je voor dat hier mensen in het kamp zijn die in een concentratiekamp hebben gezeten van wie de boel thuis is kapotgeslagen en van wie de ouders nu naar Polen zijn gestuurd zonder dat zij nu weten waar zij zich bevinden. Er zijn mannen hier die niet weten waar de vrouw en de kinderen zijn.
Nu je weet dat alles zelf ik hoef het je niet te vertellen. Ik roep dit alles in je geheugen wakker om je te tonen wat men allemaal kan beleven en wat voor schokken de mensen moeten ondervinden. Daarbij is de hoofdzaak dat men bij al die smart en ellende het hoofd koel houdt en niet bij zijn persoonlijke zorgen de kijk op het gebeuren verliest. Jammer genoeg denken veel mensen daar pas over als zij er zelf bij betrokken zijn en geloven dan dat de hele wereld de ellende van meneer X of Y moet kennen. Vroeger hebben zij zich niet om het miserabele leven van de werklozen bekommerd. En daarbij hebben deze mensen nog zo een verschrikkelijk kleine horizon. Wat mij betreft zo weet ik helemaal niet meer wat een normaal leven is; het ongewone is tot gewoonte geworden."
22 januari 1942,"Lieve Stella
Vanavond zit ik bij de familie Mahler en ben van plan je weer uitvoerig te schrijven tenminste als ik niet gestoord word. Je hebt zeker allang op een brief van mij gewacht en je denkt natuurlijk dat ik te lui ben om te schrijven. Maar er zijn zoveel hindernissen dat het niet meevalt. In de eerste plaats is de beperking van het schrijven en af en toe het schrijfverbod aanleiding van mijn zwijgen; maar ook is het wel moeilijk een rustig plekje te vinden om mijn gedachten op papier te zetten. Enfin je weet er alles van. En nu komt er nog bij dat wij sinds dagen aan het kolen lossen zijn en je begrijpt wel dat men dan ’s avonds niet in staat is veel te schrijven als men de hele dag buiten in de kou heeft gestaan. Ja als men dan gezellig bij de kachel kon zitten dan zou een praatje over dit en dat en over de gedachten die gedurende de hele dag door je kop zijn gegaan wel een goede ontspanning zijn.
Vandaag heb ik eens wat orde in mijn  paperassen gebracht en zoals ik het van tijd tot tijd doe een stel brieven verscheurd en andere nog eens overgelezen (want ik had vandaag vrij). Bij het lezen van al je brieven is het mij warm om het hart geworden. Wat heb jij toch in een betrekkelijk korte tijd veel aan mij geschreven en wat zit er toch een hartelijkheid in al die lijntjes. Ik voel nu aan mijn hoofd dat heet is en weet niet wat ik beginnen zal. Want al kunnen wij niet in de toekomst kijken een ding staat voor mij vast: wij hebben nog een zware tijd voor ons. En vooral voor ons die Duitsers en joden tegelijk zijn zullen er zich beslist vraagstukken voordoen die voor anderen niet zo bestaan.
Het verband van mijn gedachtegang zul je wel snappen. Men denkt immers aan de toekomst en ik kan geen punt vinden waar ik het een met het andere aaneen kan koppelen.
Je zult het wel raar vinden dat ik er opeens zo droevig over denk toch is het maar een gedachteflits en ik zal er niet verder op ingaan. Toch hoop ik dat wij over drie weken de gelegenheid zullen hebben ook hierop nader in te gaan.
Ja het zal waarschijnlijk nog drie weken duren ik hoorde de datum 9 of 16 februari. Dat gaat gauw voorbij en…….jij zorgt er toch zeker voor dat wij tijd en gelegenheid hebben ons te kunnen uitspreken over alles wat wij op het hart dragen?
Op maandag dus arriveer ik [in ] om 12.25 uur. Dan moet ik direct naar de Joodse Raad en vandaar natuurlijk naar mijn broer. ’s Middags moet ik nog eens naar de Lijnbaansgracht en hoop dan een zekere juffrouw Pach op een nader te bepalen punt te ontmoeten of bij mijn broer thuis. eerst naar de Vreemdelingendienst dan naar de Lijnbaansgracht en om vijf uur zal ik dan met je meegaan waarheen jij me ook leiden zal.
Woensdagmorgen bezoeken wij kennissen in het Westen dan naar de Vreemdelingendienst. Wij twee ontbijten dan in de Vechtstraat. Jij gaat naar school en komt om half vier eventjes koffie drinken en ’s avonds sta ik weer tot je beschikking.  moet ik dan waarschijnlijk vroeg naar de Duitse instantie en later naar de Vreemdelingendienst. Dan nog even een of twee bezoeken natuurlijk eten wij weer samen en dan zijn wij weer vanaf vijf uur samen.
Tja en vrijdag natuurlijk en dan is het ’s middags afgelopen. Dat is zo’n beetje mijn programma veranderingen door omstandigheden beïnvloed die ik nog niet kan voorzien voorbehouden. Ik hoop dat de strenge vorst dan ook wat minder zal zijn.
Ik heb aan je vader gedacht toen verleden week nieuwe mensen naar hier kwamen 65 in totaal allen van Zaandam. Want tegelijkertijd arriveerden ook Hollandse joden die naar een werkkamp hier in de buurt zijn gezonden. Er zijn namelijk verscheidene kampen. Weet je dat ik principieel de gedachte van werkkampen accepteer maar het moet er toch wel wat anders gearrangeerd worden. Ik heb hierover veel nagedacht en in de praktijk maak ik het hier mee en ondervind zelf dat er heel wat veranderd moet worden om de idee van de gemeenschapsgedachte in de werkkampen tot volmaaktheid te brengen. De grondslag van een werkdienst die elk mens – het best natuurlijk in zijn jonge jaren – heeft te volbrengen is een goed opvoedingsmiddel. Alleen zoals het heden gehandhaafd wordt komt er natuurlijk niets van. Ik denk er net aan dat het boek van dr. Van Schelven dat jij op het ogenblik leest zeker ook over gemeenschapsopvoeding schrijft. Weet je dat ik zulke boeken bijzonder graag lees en als het gaat zal ik zo vrij zijn het eenmaal van je te lenen. Als ik meer tijd had zou ik willen opschrijven wat ik zelf zo ondervonden heb in het zogenaamde gemeenschapsleven. Van het gemeenschapsleven in de gevangeniscel tot het leven in een gezochte (zelfgekozen) gemeenschap."
1 februari 1942,"Lieve Stella!
De winter is heus nog niet over en jij hebt mij in je laatste brieven de toestand in de stad goed beschreven. Dus kun je je wel voorstellen hoe wij het hier hebben. Niet alleen dat de wind de sneeuw tot hoge barricades veegt en wij er werk mee hebben de straten schoon te houden. De vorst zit ook zo diep in de grond dat de waterleidingen bevriezen. Maar in het algemeen is het niet zo erg. Weliswaar leven de nieuwe mensen die naar hier gekomen zijn zich niet zo gemakkelijk in wat wel te begrijpen is maar zij zullen wel moeten net zo goed als wij het gedaan hebben.
Deze week ben ik voor de eerste maal op de schaats geweest. Ik was het al zo lang van plan maar er is nooit wat van gekomen en dus moet ik het nu leren. Dat ik meer op het ijs heb gelegen dan gelopen zul je misschien lollig vinden maar het was zo. Doe jij niet aan schaatsen?
Dat je vader dezer dagen op bezoek komt vind ik fijn. Hij zal wel veel te vertellen hebben. Doe hem de beste groeten van mij. Het is wel raar dat wij zo dicht bij elkaar zitten en elkaar toch niet kunnen bereiken. Ja dat hele kampwezen brengt veel verandering in de families. Van mijn ouders heb ik tot nog toe goede berichten ontvangen maar er gaan nog vele mensen naar de oostelijke gebieden en men kan het zich nog niet indenken hoe de hele zaak zal eindigen. Wij moeten ons schikken wat er ook komt en de tanden op elkaar zetten."
3 februari 1942,"Lieve Stella!
Het kamp heeft intussen nieuwe bewoners en zal er in de toekomst nog meer krijgen. Er wordt nog gebouwd en………in de steden wordt flink opgeruimd nou je zal het zeker zelf weten. Het lijkt er trouwens op dat wij nog voor grotere verassingen zullen komen te staan. Wij hoorden dat enkele steden in Duitsland geheel ‘jodenvrij’ zijn. Zal dat zo verder gaan en zal dat ook hier gebeuren?
De toekomst is voor ons een boek met zeven zegels en onze taak is moedig en sterk te blijven en nooit de hoop te verliezen.
Juist de laatste dagen hebben wij weer flink gewerkt en toen ik gisteravond op een grote auto gezeten naar ‘huis’ reisde had ik een gedachte die ik je even wil meedelen.
Het was erg koud en tegen acht uur ’s avonds. Vanaf de grote kolenauto hadden wij een fantastisch gezicht op de besneeuwde heivlakte. De volle maan maakte het winterlandschap zo eigenaardig dat ik op dat moment dacht niet in Holland maar in Rusland te zijn. Ja zo gaan al die jonge mensen ook naar het front toe. Wij hadden eerlijk werk gedaan en waren moe. Hoe moeten zich de soldaten voelen die wegrijden om andere mensen te doden?
Toch is ons leven ook oorlog niet met wapens maar voorlopig met de zenuwen. Zulke gedachten had ik en dan dacht ik aan al die jonge vrouwen en meisjes die er naar hunkeren het liefste wat zij hebben weer te zien."
15 februari 1942,"Lieve lieve Stella!
Je hebt zeker al gehoord dat de kampgemeenschap weer vergroot is?
Van Zaandam Hilversum Arnhem Utrecht zijn de emigranten geëvacueerd en naar hier verplaatst. Natuurlijk moest worden plaats gemaakt voor de gezinnen en de moeilijkheden om alle mensen onder te brengen zijn zeer groot. Woningen voor families waren al lang schaars en daarom zijn de nieuwelingen afzonderlijk geplaatst. De mannen in zalen zoals wij en de vrouwen en kinderen bij families. Maar ook de zalen zijn vol en daarom moeten de eetzalen worden bevolkt. Misschien kun je je onze barak nog herinneren. Wij zijn nu met meer dan honderd personen. Wat er nu aan de hand is hoef ik waarschijnlijk niet te beschrijven. Maar dit is pas het begin! Als de geruchten waar zijn die men hier hoort dan wordt het kamp met meer dan 20.000 mensen aangevuld. Wat dat betekent is voorlopig nog onvoorstelbaar. Gisteren zijn er al enkele wagons vol bouwmateriaal aangekomen alsof het gerucht bevestigd wordt. Dat de vooruitzichten op aanvulling van het kamp een weinig op de gemoederen drukt kun je je wel indenken. 
Daarnaast zijn ook de gebeurtenissen in het algemeen niet geschikt om een echte  ‘voorlente stemming’ te laten opkomen. Alleen de winter zal verdwijnen dat weten we zeker en de eerste warme zonnestralen maken mij vrolijker. De sneeuwmassa’s verdwijnen en de strenge vorst is voorbij. Het dooit en een zoele wind strijkt ons om de neus. Alles ten spijt laat ik mij er niet onder krijgen. Zo ben ik!"
28 maart 1942,"Mijne lieve beste Stella!
Gisteren had ik het heel druk en toen ik van mijn werk thuis kwam moest ik mij natuurlijk wassen scheren enzovoort. Er was een brief voor mij maar ik had geen tijd hem in ontvangst te nemen. Om zeven uur moest ik dan nog ergens zijn en om half acht was ik uitgenodigd voor een grammofoonconcert. Zo heb ik dan twee uur bij het concert gezeten met je brief in de zak. Hoe vind je dat?
Het was een prachtig concert Fidelio ouverture van Beethoven een symfonie van Mozart etudes van Chopin enzovoort. De uitvoerende was het BBCorkest onder leiding van Bruno Walter; solist was Chrysler. Dus een prachtprogramma en ook de weergave was uitstekend. Ik heb er heerlijk van genoten. Deze geweldige muziek heeft op mij een bijzondere invloed. Ik was er helemaal door ingenomen. En wat denkt men toch alles wanneer de akkoorden om ons heen zweven en bruisen. Van alle dagelijkse dingen losgescheurd zweeft je geest in een andere atmosfeer. Het boek of beter de inhoud van boeken die ik de laatste tijd heb gelezen het leven in het kamp de oorlog in het Oosten jouw aanstaande bezoek en de ongelezen brief in mijn zak alles alles door elkaar gegooid en vermengd met een bij uitzondering heerlijke muziek; ziedaar mijn geestes en gevoelstoestand.
Nadat het concert was afgelopen ben ik naar buiten gegaan en het was maneschijn. Nu pas was ik in de stemming om urenlang te gaan wandelen – en niet alleen! Ik heb in gedachten met jou gesproken – of beter – ik heb een toespraak tot je gehouden; wat jammer dat jij er niet was. 
Zo ben ik naar huis gekomen en het eerste was: je brief lezen! Och wat ben ik toch blij dat je werkelijk komt! Maar nu moet ik nog eens zakelijk op je brief ingaan. Ik vind het fijn dat je al vrijdag wilt komen. En wij boffen weer want er gaat toch een transport op vrijdag (op het laatste moment ingeschoven) en er gaan ook vrienden van mij mee. Je hebt dus aangenaam reisgezelschap. Mijn vriend Theo Pinkowitz is er onder andere bij die je al bij je eerste bezoek hebt leren kennen. Dan ook mijn vriend dr. Mannheim Diezestraat 18 huis en spreek met hem af. Daar ontmoet je trouwens ook Theo. Zij wachten er met ongeduld op je te leren kennen. Dus als het je even schikt…. en vrijdag ga je dan met hen naar Hooghalen. Maar vergeet niet direct aan de familie J. Boonstra [logeeradres van Stella in Hooghalen] te schrijven.
Dan heb ik nog een andere verheugende mededeling: wij mogen op zaterdag zondag en maandag bezoek hebben. Het hangt natuurlijk nu van jou af of je die derde dag ook nog hier wilt blijven. Ik zou het vanzelfsprekend zeer op prijs stellen maar als je je vader wilt bezoeken dan moet het wel met de twee dagen gaan. Ik laat het dus aan jou over.
De bezoekvergunning kan ik pas maandag aanvragen maar ik denk dat er geen bezwaar zal zijn. Dus wacht niet op de vergunning en stel een plan de campagne op.
Dat je moeder er tegenop ziet kan ik best begrijpen want voor een oude vrouw is dat zeker geen plezier zulk een tocht te maken. En als je denkt dat je vader binnenkort toch weer naar huis komt dan zou ik zeggen plaag je moeder niet nu mee te komen. Enfin…. je weet zelf wel wat er te doen is.
Ik zal alles in het werk zetten om je het hier zo prettig en aangenaam mogelijk te maken en mijn vrienden zullen mij er ook mee helpen. Wij zullen er een lentefeest van maken en wij moeten elkaar reeds nu beloven voor elkaar een paar gelukkige uren vol zonneschijn te maken. Meer hebben we niet nodig.
Ik heb nu een boek onderhanden dat de laatste oorlog als achtergrond heeft ook in het Oosten. Het bevalt mij heel goed. Het volgende boek zal zijn The good earth van Pearl Buck."
26 april 1942,"Mijn lieve beste Estella!
Gisteren voelde ik mij helemaal niet lekker. Kwam het door het bericht dat mijn ouders in Duitsland nu ook in een barakkenkamp gekomen zijn? Was het vermoeidheid door het lange werken de laatste dagen of was het het gevolg van de tweede injectie tegen tyfus die wij op vrijdag hebben ontvangen? Ik had koorts en koude rillingen en nadat ik te bed lag had ik maar één wens: niet meer te moeten opstaan. Dankzij de goede verzorging door mijn vrienden ben ik vandaag tamelijk hersteld. Ik ben blij dat het niet ernstig was want het is voor mij een gruwel in bed te moeten liggen.
Over mijn bezoek aan kan ik momenteel niet meer schrijven dan dat ik waarschijnlijk met pinkstermaandag kom. Het zijn dus nog vier weken. Ik hoop maar dat het doorgaat want ik hunker er naar weer bij je te zijn. Ik moet mijn hart eens kunnen uitschudden om een psychische depressie kwijt te raken die mij sinds dagen te pakken heeft. Maar ik ben er zo vaak doorheen gekomen en ook dit keer zal het wel lukken. Het is wel raadselachtig dat jij er nu altijd een rol bij speelt."
14 juni 1942,"Mijn lief kindje!
Nadat ik een fris bad heb genomen en het een en ander in orde heb gebracht ben ik weer in de stille kamer van mijn vriend gegaan om tot de middag een mogelijk lange brief voor jou gereed te maken. Velen feitelijk het grootste gedeelte van onze barak moeten deze zondagochtend werken. Onze groep is er onderuit gekomen omdat wij altijd paraat moeten staan. Ik zit dus lekker in het kamertje en kan mij geheel op je brieven concentreren. Als ik vertel dat het lezen ervan en de gedachten aan jou mij een groot genoegen bereiden dan zal jij dat zeker geloven.
Je brief was nu werkelijk eens een bijzondere verrassing en hij bewijst mij dat onze gedachten vaak dezelfde richting uitgaan. Het gevoel dat ergens iemand zit die met liefde aan je denkt die met je samen voelt en handelen wil is kostelijk en smartelijk tegelijk. Dat moet men op de koop toenemen vreugde en smart liggen dicht bij elkaar. Ja het gaat mij natuurlijk ook zo dat het mij plotseling overkomt och waarom kan zij nu niet bij mij zijn? Waarom niet en hoe lang nog?
Maar wij kunnen voorlopig nog schrijven stel je voor dat ook dat afgelopen zou zijn. Als men de toestand en de mogelijke ontwikkelingen ervan bekijkt dan kan men wel tot de conclusie komen dat wij het dieptepunt van onze ellende nog niet hebben bereikt.
Het is wel interessant te discussiëren over jong of niet jong trouwen maar het gaat immers niet volgens onze wil het leven dwingt ons zo en niet anders te handelen. Wat mij betreft zou ik heden op de dag met je trouwen dat weet je wel en ik ben er vast van overtuigd dat wij heel gelukkig zouden zijn. Jij bent intussen ook tot deze overtuiging gekomen maar dat is alleen de subjectieve factor. De objectieve factor laat het allemaal niet toe. En wanneer is dat wel het geval? Dat is tenslotte de vraag die door miljoenen mensen wordt gesteld en die niemand kan beantwoorden. Het gaat tegenwoordig dus niet meer om trouwen of niet voor velen die getrouwd zijn geldt de vraag: wanneer zal ik mijn vrouw en kinderen nog eens zien?
De dynamiek van de oorlog brengt meer en meer mensen in ellende en als men zich ervan bewust is kan men gerust zeggen: pas nu begint de tragedie. Het zou nu op z’n plaats zijn boeken te lezen over de tijd van 19. Of lees eens over de burgeroorlog in Rusland. Alleen als men zelf in staat is door eigen ervaring het verschrikkelijke te leren kennen kan men de zielstoestand der mensen uit die tijd begrijpen. Ik begrijp ook nu enigszins die zogenaamde oorlogshuwelijken. Men wil het leven met grote slokken drinken men wil in zich het gevoel hebben: als ik nu toch zal moeten sterven als ik het lange leven niet kan meemaken dan wil ik tenminste het grote geluk der liefde voor korte tijd genieten. Men wordt gulzig want men heeft niet veel tijd. Het heeft geen zin plannen te maken men stort zich in het water en zwemt tegen de stroom in geniet van het mooie ervan en realiseert zich niet dat de zee groot en diep is en dat de verre kust in een dichte sluier verborgen is.
Wat van mijn bezoek terecht komt kan ik je niet zeggen. Of het in juli nog mogelijk zal zijn te reizen weet men niet. Elke week komen er nieuwe bepalingen. Zo is ons nu de tabakskaart ontnomen en men beweert dat dat ook voor alle joden zal komen. Men vertelt trouwens zoveel: fietsen moeten worden aangemeld na 8 uur (’s avonds –red.) geen joden op straat geen joden in tram en spoor enzovoort. Het wordt dus elke dag mooier."
14 juni 1942,"Mijn lief kindje!
Het prachtige weer heeft zich via een woeste zandstorm tot een regelrecht onweer ontwikkeld. Maar dat doet aan mijn gemoedstoestand geen afbreuk. Ik ben blij ofschoon het leven om mij heen eerder tot zwaarmoedigheid aanleiding zou geven. Verscheidene van mijn kameraden hebben poststukken terugontvangen uit Polen met de mededeling: ontvanger overleden! Dan wordt hier gebouwd en plannen gemaakt om nog duizenden hier onder te brengen. Wat een perspectief! Maar wij leven en wij hopen en de toekomst zal onzer zijn. Stel je voor Stella wat dat voor een geluk zal zijn als wij alles overleven. Eerst dan zullen wij een leven in geluk en welstand weten te waarderen."
18 juni 1942,"Mijne lieve Stella
Misschien zul je wel verwonderd zijn reeds nu een brief te ontvangen maar ik moet het je zo gauw mogelijk schrijven dat ik zeer terneergeslagen ben. Samen met jouw brief ontving ik een expreskaart van mijn ouders waarmee zij mij op de hoogte stellen dat zij maandag 15 juni vertrekken dat wil zeggen reeds vertrokken zijn en wel met een transport naar Polen. Zij schrijven dat nu gebeurt wat zij reeds lang gevreesd hebben. Een bestemmingsplaats is hen niet bekend.
Het is het tragisch noodlot dat wij allen tegenwoordig ondergaan de een zo de ander anders. Weliswaar zijn mijn ouders niet zo bar oud moeder 62 en vader 60 maar het gaat in mijn hoofd rond sinds ik de kaart heb ontvangen: zal ik ze ooit weerzien?
Mijn ouders zijn mensen die in veel opzichten van mij verschillen en wij hadden vroeger zoals dit misschien meestal tussen ouders en kinderen is vaak kwesties en tegenstellingen. Echter sinds 1933 dus feitelijk sinds ik niet meer thuis ben is onze verhouding net als die tussen mijn broer en mij hechter en liefdevoller geworden. En nu ik die oudjes in zulk een hachelijke positie weet voel ik de smart met volle kracht.
Het is doelloos verder te denken en toch laten mij de gedachten niet los: waarheen zullen zij gaan zal ik ooit nog wat van thuis horen en zal ik ze ooit weerzien? Het is echter niet toevallig want hier zijn er honderden die sinds maanden deze boodschap hebben ontvangen. Men heeft transporten gestuurd naar Lublin Litzenaustadt (Lodz) Warschau Riga Kosovo en naar andere plaatsen. Vroeger hebben die familieleden nog bericht ontvangen maar sinds geruime tijd gaat dat niet meer. Ja er komen brieven terug met het opschrift: “ontvanger overleden” of “ontvanger vertrokken waarheen onbekend”. Men heeft ook het een en ander over de toestanden gehoord. Die zijn wel verschillend maar beroerd zijn ze overal.
Het helpt niets maar voor mijn ogen komen weer al die lijdensstations die ik heb leren kennen: die eindeloze transporten en die grijze gezichten der gevangenen de gevangenissen en kampen die uren dagen weken en maanden van eenzaamheid en koudheid. En toch wat men als jongeman en man kan verdragen is niet te vergelijken met de zwakke natuur van oude mensen.
Wat in mij omgaat is niet te beschrijven. Waarom ik nu zo onder de indruk kom is eigenlijk een soort egoïsme want het is feitelijk niets bijzonders meer. Duizenden zijn deze weg gegaan en de beroering die ik nu onderga is alleen te verontschuldigen omdat het de vrouw betreft die mij heeft gebaard en heeft grootgebracht.
Mijn lieve Stella over deze gebeurtenis zal ik heenkomen en mijn hart zal een paar graden meer verharden. Die donkere wolk die blijkbaar nu boven mijn hoofd hangt die mijn leven en alles wat daarmee samenhangt donker grijs en er zonder een zonnestraal laat uitzien deze wolk zal weer verdwijnen en het leven ons leven zal lichter en vrijer worden. Dat is het enige dat men kan hopen om over alle moeilijkheden heen te komen. Misschien komen er nog meer donderslagen op ons neer. Ja wij moeten er op rekenen dat ons leven de laagste stand nog niet heeft bereikt. Ik ben blij en ik heb je het ook laten weten dat onze vriendschap mij heel veel zal helpen.
Jouw brief zou mij onder andere omstandigheden aanleiding hebben gegeven een uitgebreid plan voor een kampeertocht of voor een reis naar Napels te maken. Maar jij begrijpt wel dat ik nu helemaal geen zin heb ook maar aan zulke dingen te denken.
Maar het heeft geen zin treurig te zijn en ik zal mij dwingen mijn oude gelatenheid die velen mij tot nu toe hebben benijd weer te bemachtigen.
Ik heb nog een goede mededeling en wel dat ik voor 6 juli ben opgeschreven om naar te komen. Dat is dus maar twee en een halve week. Het is natuurlijk nog niet helemaal zeker en er bestaat de kans dat de datum nog uitgesteld kan worden. Ik kan het ook twee weken uitstellen om met jouw vakantie bij je te zijn. Alleen de volgende maanden kunnen ons zoveel verrassingen brengen dat ik er de voorkeur aan geef zo gauw mogelijk te komen. 
De toestand hier wordt met de dag slechter. De voedselvoorziening is een zeer moeilijk vraagstuk. ’s Middags drie aardappelen en wat sla of een halve augurk en ’s avonds een dunne soep. Gedurende een paar dagen geen margarine enfin jullie weten het zelf en zullen nu zeker ook weten wat honger is. Wij moeten en wij zullen het uit en volhouden alles ten spijt."
28 juni 1942,"Mijn lief Stellakind!
Ik weet niet of je reeds van de geruchten hebt gehoord die in de ronde doen en die natuurlijk sterk overdreven zijn. Het gaat er om dat ons kamp onder leiding van 
Duitse officieren zal komen te staan. Je weet wel en hebt het met eigen ogen aanschouwd dat het kamp zeer vergroot wordt. De bouwleiding stond reeds vanaf het begin onder Duitse leiding. Deze week nu arriveerden hier twee SSofficieren en hebben zich hier geïnstalleerd. Het is aan te nemen dat zij het commando zullen overnemen. Maar er is nog helemaal niets bekend wanneer en hoe. Nu de wilde berichten zo maar verspreid worden is het natuurlijk te begrijpen dat die mensen die deze week in waren en die op de hoogte waren gebracht van de nieuwe omstandigheden verbaasd waren alles bij het oude aan te treffen. Ze hadden gehoord van een compagnie SS van prikkeldraad en wat weet ik nog. De mensen zijn natuurlijk allen sterk onder de indruk van het nieuws en er wordt vaak gefantaseerd wat er gebeuren kan en zal. Dat is natuurlijk al te menselijk. Het is alleen jammer dat de mensen zo bang zijn en zichzelf het leven moeilijker maken dan nodig is.
De hele stemming is natuurlijk erg gespannen en de spanning en de duistere vooruitzichten worden nog verhoogd door het feit dat er enkele nieuwe barakken met bedden ingericht zijn. De bedden zijn drie hoog opgesteld en zo dat in elke barak 420 mensen kunnen worden ondergebracht. In elke barak zijn twee grote slaapzalen ongeveer 36 bij 9 meter. Het is aan te nemen dat dit hoge getal van bewoners maar tijdelijk zal zijn want er is niet veel ruimte en het zou zeer onaangenaam zijn. Er wordt over gesproken dat op  mensen naar hier worden gebracht. Maar het is zoals met alle geruchten niemand weet precies wat er gebeuren zal."
2 juli 1942,"Mijn lief Stellakind!
Het grote wonder zal toch nog gebeuren – op 7 juli zal ik naar komen en tot zaterdag blijven. Je laatste brief bewijst mij dat je reeds van zekere dingen op de hoogte bent. Maar intussen zijn er nieuwe mededelingen bekend gemaakt die misschien nog erger zijn dan alle andere. Ons kamp wordt een zogenaamd doorgangskamp. Alle joden zijn arbeidsdienstplichtig dus ook de Nederlandse en zullen in arbeidskampen in het Oosten worden ondergebracht. Tevoren worden zij hier in Drente samengebracht en dan per verzameltransport naar het Oosten gebracht. Je schreef er reeds zelf over dat het bij jullie ook bekend is. Natuurlijk zijn er zoveel dingen te bespreken want die perspectieven die wij allen nu hebben zijn zo somber en onbekend.
Dus het lijkt er op dat wij over een paar weken van hier vertrekken. Misschien bestaat er nog een kans dat ik hier kan blijven maar wat doet dat ter zake. Weet je dat velen nog van plan zijn nu nog vlug te trouwen? Ik heb er ook even aan gedacht maar och is dat nodig of nuttig? Denk jij er ook over en zullen wij het bespreken?
In haast schrijf ik deze brief en je ziet het wel aan de onsamenhangende zinnen maar geloof niet dat ik opgewonden ben mij kan dat alles niet zo in beroering brengen want ik weet dat velen onder veel beroerdere omstandigheden leven en sterk blijven. Tot en ik hoop dat wij nog een paar gelukkige dagen zullen beleven."
12 juli 1942,"Mijne lieve Estella!
Nu heb ik al weer een hele dag kampleven achter de rug maar nu moet ik er absoluut voor gaan zitten zodat jij morgen nog een brief van mij ontvangt. De reis was ellendig lang pas om negen uur kwamen wij in Hooghalen aan en moesten toen lopen. Wij waren kletsnat en doodmoe en toch stortte alles op ons af want iedereen wil weten wat voor nieuws er is uit . De indruk die ik vandaag in het kamp heb gekregen wordt aangevuld door de opwinding van diegenen die ‘ontslagen’ worden. Ongeveer 400 mensen gaan morgen naar alle mogelijke gemengde (gehuwden –red.) Wat zal er van hen terechtkomen? Het is te mooi om te geloven dat deze mensen in vrijheid komen. De tijd zal het leren.
Intussen zijn 160 Groningse joden hier gearriveerd die hier te werk gesteld worden. En woensdag komen dan de mers. Wij oudkampbewoners blijven nog en ik voor mijn deel heb een nieuw baantje gekregen als beheerder van het rioleringsgebouw dat jij ook kent. Als ik er blijf dan bof ik. Dus geen redenen om pessimistisch te zijn.
De verlofdagen in zullen nog een heel poosje mijn gedachten bezig houden. Wij ijn toch twee optimisten bij al die ellende houden wij moed. Dat vind ik zo fijn. En laat komen wat wil wij laten ons er niet onder krijgen.
Nu zit jij weer alleen tussen die opwinding en die geruchten maar denk erom laat je niet murw maken. Denk dat het niet zo bar lang meer duren kan. En dan begint een beter leven.
Ik ben weer in Drente en ik kijk over de vlakte en zoek in de verte aan de hemel of niet de zon opgaat die ons een beter leven beschijnt."
16 juli 1942,"Mijne lieve Estella!
De gaf voor ons een nieuwe verrassing. ’s Middags zijn wij ervan in kennis gesteld dat de jaargangen 1902 en jonger ’s avonds ter keuring moesten verschijnen. Het resultaat was dat er 229 mensen op woensdag klaar moesten zijn om te vertrekken. Een gedeelte der anderen is gevorderd voor nodige werkomstandigheden een ander gedeelte is teruggesteld om de een of andere reden en de rest is ouder respectievelijk jonger. Die avond en die nacht hebben wij alles gedaan om de mensen in goede staat op reis te laten gaan. Er was nog van alles nodig en de mensen waren haast allen nerveus en overstuur wat te begrijpen is. Wij hebben dan ook weinig geslapen en om vijf uur waren wij al weer op.  
Om half zeven moesten onze kameraden gereed zijn en het afscheid was voor ons allen beroerd. Maar de mensen waren net op stap en het eerste transport kwam binnen. Het was een optocht van nood en ellende die ik nooit in mijn leven zal vergeten. De mensen die gewoon opgekomen waren zagen er gerekend de ellendige situatie keurig uit. Maar diegenen die uit de gevangenis kwamen van de straat gehaald zonder bagage waren een beeld dat ik met moeite beschrijven kan. 
Deze mensen dus er waren nog enkele kennissen van mij onder degenen die waren opgeroepen ik geloof in totaal 950 zijn het kamp binnengekomen hebben wat te eten en te drinken ontvangen en zo nodig ook andere hulp. Ze zijn geregistreerd en gingen daarna terug naar het station. Jij kent die weg wel en je weet dus wel wat het betekent heen en weer te lopen. Vandaag zijn de mensen dan ook per auto gekomen en teruggebracht.
Woensdagmiddag een nieuwe slag. Alle jaargangen 1898 1899 19 moesten ter keuring. Alweer een stuk of honderd mensen inclusief de kort geleden gekomen Nederlanders.
Ja en hedenochtend dus het tweede s transport. Ik zag kans Ro er uit te plukken en later ook Lex. Zij hebben eenstemmig ook met anderen verklaard dat de reis zonder mankeren is verlopen. Hier konden zij nog koffie drinken en ik heb nog een paar boterhammen voor hen kunnen klaarmaken. Maar je weet het oponthoud was maar kort en zij konden samen per auto naar het station terugkeren. Zij zitten daar ook samen en voor zover ik heb gehoord was de Grüne Polizei die het transport heeft begeleid voorkomend en fatsoenlijk. Dat is voorlopig alles wat ik je hierover kan berichten.
Mijn persoonlijke mening is dat wij hier niet lang meer zitten en ook dezelfde weg moeten gaan. Wat denk je over jouw uitzichten? Schrijf me wanneer jij aan de beurt bent want dan zal ik alles in het werk stellen om met je samen te gaan als er intussen niets anders is gebeurd.
Mijn lief kind! Opeens heeft het drama dat wij beleven een hoogtepunt bereikt dat denken wij tenminste. En het valt moeilijk nuchter te blijven. Die vele kleine tragedies die zich nu afspelen zijn niet te tellen. Maar wij moeten alles ten spijt moed houden. Als jij nu denkt dat het beter zou zijn dat wij twee eerst trouwen dan moet jij mij dat schrijven en dan kan dit in een paar dagen gebeuren. In elk geval laat ik je niet alleen gaan."
19 juli 1942,"Mijne lieve Estella!
Als jij nu naar hier zou komen zou je alles heel veranderd vinden. Niet alleen het prikkeldraad dat nu om het kamp is gelegd en de wachtpost die er langs loopt ook de vele nieuwe barakken en voor alles de nieuwe bewoners geven een heel ander gezicht. Je weet natuurlijk dat er nu reeds drie grote transporten weg zijn dat wil zeggen twee zijn hier alleen geregistreerd maar de derde die heden zondagmorgen arriveerde blijft tot hier. 
Intussen zijn ook de bewoners van de Drentse werkkampen hier naar toe gebracht. Orvelte Mantinge Geesbrug en hoe zij alle heten. Je vader heeft dus geboft dat hij is afgekeurd anders zou hij daar ook tussen zitten. Volgende week gaat het bedrijf dus door. Mensen arriveren en vertrekken. Heden waren het zo’n duizend Nederlanders en men zegt dat het volgens alfabet gaat. Het is dus niet uitgesloten dat je ook gauw aan de beurt bent als je niet gereclameerd wordt.
Dat zijn trouwens de problemen die nu velen bezig houden. Wanneer ben ik aan de beurt en wanneer komt mijn vrouw of verloofde. Enkelen hebben hun vrouw naar hier laten komen zodat zij tenminste samen zijn. Anderen gaan nu nog trouwen. Kortom iedereen tracht nog vlug alles in orde te brengen om het toekomstige leven het grote onbekende leven zo goed mogelijk gewapend tegemoet te treden.
Ik ben anders altijd bereid na goed overleg een besluit te nemen en dan uit te voeren. Maar dit keer weet ik niet wat ik moet doen. Het begon reeds in dat heb je misschien zelf ondervonden. Ik weet niet of het wel goed is dat ik hier gebleven ben en wij hebben het er met enkelen al over gehad vrijwillig met een van de volgende transporten te gaan. Maar nu heb ik besloten af te wachten wat er met jou gebeurt. Als jij weg moet dan ga ik vanzelfsprekend met je mee. Alleen weet ik niet of het niet goed zou zijn dat wij tevoren trouwen. De aanwezige Duitse officier heeft wel verklaard dat dat ook in Duitsland kan gebeuren. Het hangt alleen van jou af. Misschien kun je hier blijven en dan zou het misschien hinderlijk zijn. Overdenk het goed en laat me van je opvatting weten.
Ik heb ook zo het idee dat ik misschien mijn ouders daarginds zou kunnen ontmoeten. Dat zou natuurlijk een grond meer voor me zijn om niet langer hier te blijven. Maar hoe men de zaak ook bekijkt het is alles gissen en vermoeden en je weet nooit of je goed doet. Maar laten wij het oordeel aan de toekomst over: qui vivra verra! Wie leven zal zal het zien!"
25 juli 1942,"Lieve Stella!
Een week van schokkende gebeurtenissen is al weer achter de rug en ik zal moeite doen je het een en ander te berichten.
Ten eerste kom ik natuurlijk op je brieven terug want het is belangrijk genoeg. Het was ook helemaal geen teleurstelling voor mij dat je het beter vindt voorlopig niet te trouwen. Op het eerste gezicht leek alles zo met spoed te gaan en ik dacht net als alle anderen. Als het natuurlijk mogelijk is dat jij nog uitstel kan krijgen dan ben ik het volkomen met je eens.
Intussen heeft zich onze situatie iets geconsolideerd dat wil zeggen er bestaat dus grote kans dat de oude stam voorlopig blijft. Maar je weet wel hoe dat gaat wij weten feitelijk niet wat er gebeuren zal en als op een goede dag het bevel komt: Abmarschieren dan nemen wij onze rugzak en vertrekken. Wij leven dus op afroep! Dat kan weken en maanden duren. Intussen went men ook aan de meest ingewikkelde situaties zo zijn wij mensen en zo langzamerhand pakken wij onze rugzakken die sinds verleden week klaar stonden weer leeg.
Ik zal je nu een schets geven van al wat zich hier heeft afgespeeld. Het is maar een brokstuk want het meeste zien wij ook niet en bij een opeenhoping van duizenden mensen speelt zich zo het een en ander af.
De eerste transporten die woensdag 15 en donderdag 16 juli zijn vertrokken waren voor ons de meest schokkende en ontroerende. Ten eerste moesten de mensen dadelijk verder. Er waren ingezetenen van gevangenis en concentratiekamp bij en bij de hele organisatie was nog geen sprake van samenwerking. Dan kan ik je nog vertellen dat de eerste transporten met goederenwagons verder gegaan zijn.
De volgende transporten maakten op ons een veel betere indruk. Deze mensen blijven twee dagen hier komen een beetje op verhaal zieke en bijzondere gevallen worden er uitgehaald en intussen zijn er oude personenwagons waarmee de mensen verder gebracht worden.
Wij hebben gehoord dat de mensen goed in Auschwitz zijn gearriveerd dat zij in en Bremen door het Rode Kruis verzorgd worden; de kinderen hebben melk ontvangen enzovoort. Daarginds moeten de mannen in fabrieken of bij boeren werken en de vrouwen in het kamp. Zij wonen samen. Maar deze berichten zijn mij niet betrouwbaar genoeg dat ik ze voor 100 procent geloof. Wij moeten eerst afwachten wat de mensen zelf schrijven.
Vandaag kwam hier het vijfde se transport aan. Tussendoor zijn er bewoners van diverse werkkampen naar hier verplaatst. Zij blijven hier ook werken en gaan gedeeltelijk mee met familieleden of vrienden. Tweemaal per week gaan ongeveer 1000 mensen hier vandaan."
31 juli 1942,"Mijn lief Stellakind!
De belangrijkste gebeurtenis van deze week was wel dat een heel stel schrijvers van de Joodse Raad (men spreekt van 180) en de Zentralstelle für jüdische Auswanderung (Euterpestraat) naar hier verhuisd zijn. Met de tijd worden wij hier een belangrijke plaats voor joods Nederland. Er is hier een grote verhuizing aan de gang en dientengevolge moest ik ook verhuizen. Wij liggen nu met zo’n 40 à 44 mensen in een slaapzaal waar wij dan ook moeten eten. Je kent deze zalen wel en je kunt je er wel een voorstelling van maken hoe wij nu huizen. Afijn dat is het ergste nog niet. De transporten gaan door twee maal wekelijks à duizend mensen. Maar schreef ik je al dat wij nu met een soort Nederlanders in aanraking komen van mindere kwaliteit? Er is vastgesteld dat velen van de aangekomenen onder de luizen en vlooien zitten zodat er nu een ontluizingsinrichting is geïnstalleerd. Een verschrikkelijk groot getal mannen vrouwen en kinderen zijn geheel kaal geschoren. Het is ontzettend! Veel tranen en geschreeuw! Er zitten ook heel wat prostituees tussen. En als men nog vermeldt dat tussen de mannen van de werkkampen criminele elementen zijn die er niet voor terugschrikken van hun kameraden te stelen dan begrijp je wel dat er velen van ons zijn die tegen de Nederlandse joden tekeer gaan.
Wij zitten nu jarenlang in kampen met honderden en duizenden samen maar luizen en vlooien kenden wij helemaal niet en kleine diefstallen waren heel ongewoon. Met deze dingen maken wij nu pas kennis.
Vandaag is het eerste transport uit Rotterdam gearriveerd. Op het eerste gezicht maken de mensen een betere indruk dan de tot nu gekomen mers. Maar wij zullen zien hoe het met hen staat. Daarbij is het hele geval nogal relatief. Jouw vader en jijzelf hebben dit soort mensen leren kennen of beter je kunt er gewoon een studie van maken. Types zoals ik ze alleen op het Waterlooplein heb gezien bevolken nu ons kamp. Maar als men niet oppervlakkig kijkt zal men tot de conclusie komen dat er ook goede elementen tussen zitten en ik persoonlijk deel niet de opvatting dat het gros van mijn lotgenoten die toch al steeds een antipathie tegen de Nederlanders hadden nu koren op hun molen krijgen.
Wij hadden het reeds over dit vraagstuk en je weet dat ik tracht objectief te zijn. Volgens mijn opvatting kan men geen omvattend oordeel over de Nederlandse joden met één zin afdoen. Evenmin over de Duitse joden of over het Duitse volk. Zo eenvoudig is de sociologie niet en de mensen die zeggen: “ Het Duitse volk is militaristisch” of: “ De Nederlandse joden zijn verluisd” of: “De Amerikanen zijn alle miljonairs” enzovoort zijn primitief van gedachte."
28 augustus 1942,"Mijne lieve Estella!
…maar het hele leven heeft toch op het ogenblik een gemeen aspect. Als je dat hier ziet hoe regelmatig honderden en duizenden de grote reis beginnen jong en oud gezond en ziek en je bent je ervan bewust dat er niets aan te doen valt tenminste voor de grote meerderheid dan wordt ook mijn optimisme wel iets geschokt.
Nu was ik van plan je een lange brief te schrijven maar kan het niet uitvoeren; ik was de hele dag weer bezet. Maar in elk geval moet ik je toch meedelen dat ik geïnformeerd heb bij de burgemeester wat nodig is om in ondertrouw te gaan. Dat gaat nog al gemakkelijk. Je moet naar de Burgerlijke Stand gaan en verklaren met mij te willen trouwen. Dan moet je mij je geboortebewijs sturen en ik moet datzelfde hier doen.
Geloof jij dat het zin heeft dat te doen? Op het ogenblik is de situatie zo raar dat men feitelijk niet weet wat er morgen gebeurt. Er is een nieuwe commandant en je weet wel dat nieuwe heren nieuwe wetten maken.
Intussen is er weer van een oude kennis bericht gekomen en hij schrijft dat zij in een kolenmijn werken loon ontvangen en natuurlijk goed leven. Dit bericht komt via . Morgen zullen mijn neven uit Oss naar hier komen. Iedereen komt aan de beurt."
1 september 1942,"Lieve Stella!
Bij acuut gebrek aan schrijfpapier moet je vandaag tevreden zijn met dit velletje.
Ten eerste hartelijk bedankt voor het pakje waarmee ik erg in mijn schik was en het kwam juist op een goed moment. Ik heb je wel eens verteld dat er familie van mij in Oss woont. Dus deze twee nichten van mij met hun mannen en een kind zijn vrijdag hier gearriveerd en je kunt je misschien indenken dat ik alles heb gedaan om het hen hier zo aangenaam mogelijk te maken. Dat is ook de reden waarom ik pas nu schrijf. Wij hebben bij de familie Mahler koffie gedronken en koek gegeten je weet wel hoe dat gaat. Trouwens Max W. was er ook want hij heeft natuurlijk in zijn barak niet veel plezier en komt vaak bij M.(Mahler –red.) Er zijn altijd een hoop mensen het is ‘de zoete inval’ . Dus doe de groeten aan allen die wat bijgevoegd hebben en bedank in naam van allen die ervan gegeten hebben. Dat stuk brood was bijzonder lekker en Max vraagt of je gelegenheid hebt om zijn vrouw te vertellen dat hij ook graag zo’n komijnenbrood lust. 
Ingesloten een paar broodbonnen die je altijd kunt gebruiken en per gelegenheid stuur je dan weer zo’n lekker broodje ja? En die boter is om nu eens bijzonder vet te leven.
Dan voeg ik drie verscheurde tientjes bij. Wil je deze voor mij laten ruilen. Ik weet alleen niet of je voor de onvolledige biljetten wat krijgt. Zeg of wat misschien beter is laat het iemand zonder ster doen. Ze zijn door een kind verscheurd. En bewaar jij ze dan ik zal dat geld bij gelegenheid van je incasseren."
6 september 1942,"Lieve Stella!
Hier leven wij van het ene transport naar het andere en iedere dag brengt nieuwe sensaties maar alle vol ellende en treurnis. Deze week kwamen er weer mensen uit veel oude mensen en blijkbaar hoofdzakelijk volgens alfabet. Dus het ophalen begint nu weer. Ik kan mij best indenken dat het in niet prettig meer is.
Trouwens wordt hier nu verteld dat alle Duitse Ariërs Nederland moeten verlaten en de gemengde huwelijken verbroken worden. Men weet niet in hoever dit juist is. Dat zou voor velen een grote teleurstelling worden. Ook Max W. zit erg in de put maar iedereen heeft zoveel persoonlijke zorgen dat het niets bijzonders is.
Stella je moet goed informeren als het kan hoe je kansen zijn als je van huis zou worden gehaald. Als jij je positie zwak acht dan zou het beter zijn dat je naar hier komt. Dat is voorlopig nog mogelijk dat wil zeggen als vrouw van een oud ingezetene kun je naar hier verhuizen en naar het schijnt zijn wij nog lang niet aan de beurt. Ik begrijp wel dat je dat niet graag doet rekening houdend met je ouders. Maar na al wat wij hier zien zijn zij ook niet gevrijwaard voor een eventuele op transportstelling. Je zou dus verstandig doen hen te helpen al het nodige in te pakken. Er komen velen zonder iets omdat zij er absoluut niet op gerekend hebben. En wat je eigen persoon betreft het zou moeilijk zijn je hier te houden als je eenmaal op transport bent gesteld. Je ziet ons leven is zo verbonden met dit probleem der jodenverhuizing dat men feitelijk aan niets anders meer zou denken. Je mag me geloven dat er wel eens een ogenblik komt dat ik me afvraag of dit leven nog een zin heeft. Vanzelfsprekend gaat zo’n depressie die alles zwart schildert weer over. Maar zullen wij ooit nog eens een normaal leven kunnen voeren?
Daarbij zeggen die mensen die familie hebben het zou alles veel gemakkelijker te dragen zijn als men alleen zou zijn. Maar dat is toch ook maar relatief. Bijna iedereen heeft mensen van wie hij houdt en die hij niet graag wil missen.
De situatie die ik nu meemaak doet mij sterk herinneren aan een boek over de Duitse oorlogsgevangenen in Rusland gedurende de laatste oorlog. Men ziet dat alles in de geschiedenis zich herhaalt. Maar als men zelf zoiets meemaakt heeft het toch een heel ander gezicht dan wanneer men het in een boek leest. Juist nu heb ik behoefte een goed boek te lezen om uit de cirkel van het dagelijks gebeuren te komen. Maar ik heb dat boek dat me boeit nog niet gevonden."
11 september 1942,"Mijne lieve Estella!
Intussen zul je mijn brief en het formulier voor ondertrouw ontvangen hebben en hoop ik dat je het zo spoedig mogelijk zult terugsturen. Hoe het met het trouwen zal gaan weet ik niet. Vandaag hoorde ik dat hiervoor geen verlof wordt gegeven en een ander vertelde dat ik alleen met verlof kan gaan als ik dan met het eerstvolgende transport wil vertrekken. Dat is natuurlijk niet de bedoeling. Ik zal in elk geval zien wat er te doen is.
Je had het in je brief over een ring. Is dat wel nodig? In elk geval als je iets belangrijks mee te geven of te vertellen hebt dan kun je dat geven aan: mr. Etty Hillesum GabriëlMetsusstraat 6. Etty is een goede bekende van mij ze werkt hier bij de Joodse Raad en is met verlof. Zij komt aanstaande of woensdag weer naar hier terug. Zij kan je ook het een en ander vertellen. 
Wat er nu verder zal gebeuren? Of jij naar hier komt of ik naar of dat wij wachten dat zullen wij dan nog zien. Het is wel een bijzonder eigenaardige toestand. Vind jij het erg?"
17 september 1942,"Lieve Stella!
Je zult mijn brief van gisteren en het briefje van de burgemeester zeker wel ontvangen hebben maar reeds nu moet ik je weer schrijven want vanavond ontving ik mijn verzoek om bezoekvergunning terug met de opmerking: niet toegestaan! Ik deel je dat nu vast mee      maar ik zal toch morgen naar de redenen gaan informeren. Dus spaar je moeite voor het aanvragen van een reisvergunning. Trouwens het is ook goed dat hier over veertien dagen waarschijnlijk een nieuwe commandant zal komen en misschien hebben wij dan een betere kans voor wat betreft verlof om te trouwen of voor bezoek. Wij zullen dan nog zien.
Etty is nog niet terug want zij is ziek maar zij heeft mij de groeten van je door een andere vriend laten overbrengen. Er was ook sprake van een ring maar ik geloof dat je hem niet had gebracht wat ik niet erg vind. Nog nooit heb ik een ring gedragen zal ik het nu doen?"
21 september 1942,"Mijn lief Stellakind!
Je brieven je kaarten en je postpakket heb ik allemaal ontvangen en zal ze een voor een afwerken. Maar allereerst een hartelijke zoen dat je nu ook voor de wet ingeschreven staat als aanstaande echtgenote van de ‘ habenichts’ Werner Stertzenbach. Zo je ziet is er niets veranderd in de wereld door deze gebeurtenis en zo ik hoop zal bij ons hierdoor ook niet veel veranderen. Alleen om dit feit tenminste in de kring van mijn vrienden op een feestelijke wijze bekend te maken zullen wij als er niets tussen komt aanstaande zaterdagmiddag een bescheiden fuifje hebben. Het zal niets bijzonders zijn want ten eerste is de hoofdpersoon dat ben jij niet aanwezig. Ten tweede zijn de tijdsomstandigheden zo beroerd en ellendig dat zeker bij niemand aanleiding bestaat feesten te vieren en ten derde komt het helemaal niet met onze opvattingen overeen om voor een dergelijk feit grote herrie en feest te maken vind je ook niet? Dus zaterdagmiddag ben je in gedachten bij ons.
Niemand weet wat er verder zal gebeuren. Hier volgen enkele geruchten die geen van allen bevestigd kunnen worden.
Op 15 oktober worden de transporten stopgezet;
het aantal kampbewoners wordt tot 10 à 15.000 opgevoerd;
tot en met 1 december moet Nederland jodenvrij zijn;
tot en met 1 december moet het kamp door ons allen ontruimd zijn;
er worden nog twee nieuwe kampen gebouwd.
Zoek er maar wat van uit en maak je eigen versje. Met het bezoek was het maar een korte blijdschap want na de eerste bezoekdag is het voorlopig weer eens afgelopen. Redenen onbekend."
29 september 1942,"Mijne lieve beste Stella!
…Maar ik moet jou toch ook nog eens hartelijk bedanken voor het prachtpakket dat je mij hebt gestuurd. Ik zit er heerlijk van te smullen. Daarbij denk ik altijd of ik je de situatie zoals die op het ogenblik hier is wel duidelijk kan maken. Zij verschilt een groot stuk van vroeger en er is nu een heel andere sfeer. Ten eerste hebben wij allen veel last van ruimteschaarste. De meeste mensen zitten in de nieuwe barakken die je destijds wel hebt gezien met circa 200 mensen in een zaal. Verlichting is er nog niet dus ’s avonds is het stikdonker. De families dat wil zeggen van de oude kampbewoners hebben nu niet meer een gehele woning maar moesten de kamers aan andere families afgeven. Van de oude vrijgezellenbarakken die je wel kent bestaan er nog maar twee. Die andere zijn in gebruik voor ziekenhuis polikliniek en andere doeleinden.
Het linkergedeelte van het kamp is behalve het prikkeldraad om het gehele kamp nog eens extra met prikkeldraad omgeven en voor de ingangen staan wachtposten. Dat is dan het vrouwenkamp. Maar ook in de mannenbarakken waarin de doorreizenden wonen mag niemand binnen die er niet bevoegd is. Nu zijn er nog wachttorens om het kamp opgesteld en Nederlandse WaffenSSers bewaken het kamp van buiten. En om precies te zijn moet ik er nog bij schrijven dat rondom het kamp een brede sloot gegraven wordt van vijf meter breed en twee meter diep. 
Als je ’s avonds ergens wilt zitten is de kamer stikvol. Bijvoorbeeld bij de Mahlers. De kamer is niet groter dan twee bij drie meter. En toch zitten er ’s avonds zo’n tien tot veertien personen. Hoe moet je niet vragen. Max is er trouwens ook altijd en het gaat hem naar verhouding goed.
In onze slaapzaal wonen eten en slapen veertig personen maar er zijn er iedere avond een heleboel op visite om kaart te spelen te eten muziek te maken en om ergens te zijn. s is er ook wel eens een voetbalmatch waarvoor door gebrek aan andere afleiding reuze veel interesse bestaat. En daar wij ook een paar goede muzikanten hier hebben wordt er ook muziek gemaakt.
Het zou te ver gaan om je dat alles tot in detail te beschrijven. Maar stel je voor: tussen een paar grote houten barakken een bank waarop een accordeonspeler en een violist. Zij spelen buitengewoon mooi maar alles door elkaar. Joodse repertoire jazzmuziek zigeunerliedjes en dan komt er nog een zanger bij. Honderden mensen staan in de koele avondlucht om die muzikanten heen en kunnen zich vaak niet inhouden om mee te zingen te fluiten of te applaudisseren wat vanwege de politie niet mag. Samen met Max en een andere vriend heb ik er tussen gestaan en er kwamen heel wat gedachten in mij op die ik je misschien op een andere keer beschrijf.
Zo is nu het kampleven achter prikkeldraad. Maar wij willen niet klagen want wij weten niet of het ergens anders slechter is. Voorlopig kunnen wij over de hygiënische toestanden niet klagen. Er wordt opgelet dat er geen ongedierte binnengesleept wordt. Verluisde mensen die hier helaas nog in te groot aantal aankomen worden onmiddellijk behandeld en in speciale barakken geïsoleerd. Ook zijn er heel wat dokters bezig maar hoe dat in de toekomst zal worden als wij met tien à vijftienduizend mensen te maken zullen hebben weet ik niet. De spoorlijn zal spoedig klaar zijn en de transporten zullen zowel mensen als goederen onmiddellijk in het kamp brengen."
4 oktober 1942,"Mijne lieve Stella!
Om je deze brief te schrijven ben ik ergens heen gevlucht. Maar al is het hier rustig ikzelf kan mijn rust niet vinden. Want wat zich tegenwoordig hier afspeelt is onbeschrijfelijk. Het transport dat vrijdagmorgen hier vandaan is gegaan heeft ons allen op de zenuwen gewerkt. Ten dele omdat vele kennissen die reeds een paar weken hier waren mee moesten gaan en ten dele omdat zich hartverscheurende tonelen hebben afgespeeld. Meer dan honderd mensen die vrijdag hier arriveerden moesten onmiddellijk weer mee. Velen hadden niet het meest nodige omdat zij van de bedden gelicht waren.
Maar ondertussen hebben nieuwe schokkende gebeurtenissen ons verrast. Gisteren zaterdag kwam trein op trein hier binnen. Arnhem Nijmegen Leeuwarden Den Haag Rotterdam uit alle plaatsen van Drente dus Assen Hoogeveen Beilen Zwolle enz. enz. Maar niet alleen dat ook uit de werkkampen stroomden de mensen naar hier.
En allen vermoeid hongerig overspannen – een troosteloos beeld. Ik weet niet of jij een idee hebt wat tienduizend mensen zijn maar laat je vertellen dat het een onbeschrijfelijk grote massa is; zij is in deze hachelijke positie een beeld van wanorde en ellende. Deze mensen moeten nu de verscheidene instanties door. Joodse Raad Lipmann & Rosenthal registratie enz. enz. Het is onnodig te zeggen dat men op zo’n massa niet is ingesteld dus het is een hopeloze warboel. Daar komt nog bij dat onze mensen die het schrijfwerk moeten verzorgen oververmoeid zijn en dag en nacht moeten doorwerken. De mensen zijn wel allen onder dak gebracht maar geloof niet dat zij allen een bed hadden. Ik herhaal het nog maar eens het ontbreekt mij aan de kracht om in woorden je een echt en juist beeld van het gebeuren te beschrijven. Trouwens men ziet maar altijd een klein gedeelte. Je ziet en hoort hoe vrouwen hun mannen zoeken kinderen hun ouders maar veelal zonder succes. Uiteindelijk zullen zij wel bij elkaar komen. Tenminste als niet een deel reeds weg is wat natuurlijk ook gebeurt.
Wat verder gebeurt weet niemand. Als men zo aan de gang blijft is in een paar weken tijd Holland ‘jodenvrij’. en gaat hier een transport van vierduizend mensen weg. En dat zal zich voorlopig regelmatig herhalen.
Lieve schat je begrijpt wel dat onder deze omstandigheden de persoonlijke dingen helemaal achtergesteld worden. Kun jij je indenken dat het moeilijk is ook maar even met een van de commandanten te kunnen spreken of een verzoek in te dienen? En toch zal ik de beste gelegenheid gebruiken om of verlof voor of toestemming voor jouw bezoek te ontvangen.
Gisteren schreef je mij dat je op 20 oktober naar de Zentralstelle moet vanwege je vrijstelling. Je zult misschien wel hebben gehoord of het wel gebeurd is dat men bij deze gelegenheid de mensen heeft vastgehouden. Ik geloof dat jij een Sperrstempel zal ontvangen. Maar in elk geval zou ik in jouw plaats toch mijn spullen voorbereiden – er is op dit ogenblik niets wat vaststaat dus ook een Sperrstempel is geen absoluut middel om je niet op transport naar te stellen."
12 oktober 1942,"Mijn lieve schat!
De gebeurtenissen van de laatste dagen hebben mij een beetje in de war gebracht zodat ik niet meer precies weet of ik je reeds alles heb geschreven wat je moet weten. Ik zal eerst beginnen met de ingekomen stukken. Zoals gewenst heb ik in aanwezigheid van een lid der notariële commissie van de Joodse Raad de huwelijksvoorwaarden getekend en aan mr. Rietveld laten opsturen. Dat maak jij dan wel verder in orde. 
Bij de burgemeester ben ik ook geweest om te vragen de nodige papieren naar op te sturen zodat de ondertrouw ook in afgekondigd zou worden. Maar het blijkt dat dat niet nodig is omdat van een huwelijk in geen sprake meer kan zijn.
Intussen heb ik de persoonlijk overgebrachte groeten door de heer V. ontvangen en ook de enveloppen en de andere dingen. Het is alles dik in orde hoor! Trouwens vraagt iedereen of ik reeds getrouwd ben omdat ik nu een ring draag. Ik zal je eerlijk vertellen dat ik nooit een ring heb gedragen en ook nooit van plan was het te doen. Maar nu ik hem heb ben ik er erg trots op."
1 november 1942,"Mijne lieve Stella!
Op het ogenblik schijnt het ook zo dat wij oud kampbewoners en de oud frontstrijders de enige categorieën zijn die hier kunnen blijven. Juist vandaag is een hoge persoonlijkheid de heer Aus der Fünten hier om een lijst op te stellen van diegenen die hier blijven. Alle anderen gaan of terug naar of naar Polen. Hier zijn mensen (wel honderden ik hoorde zelfs het getal 2500) die gesperrt zijn en die voorlopig hier kunnen blijven. Blijkbaar wordt nu beslist: of naar of naar Polen. Alleen als het kamp weer van alle transportgeschikte mensen ontruimd is zullen er weer grote transporten uit geheel Nederland binnenkomen. Ik sprak gisteren met iemand die zojuist in is geweest. Hij zei dat hem was opgevallen dat in nog zoveel mensen met sterren rondlopen. Want als je een poosje in was en je hebt gezien wie hier allemaal zijn doorgegaan dan verbeeld je je dat in de steden haast geen joden meer zijn. Maar dat is natuurlijk een men kan haast zeggen optische vergissing. Je hebt er hier zoveel zien doortrekken en toch was het maar een klein gedeelte van het Hollandse jodendom. Ik weet niet hoeveel het er zijn maar op z’n hoogst 25.000 dus blijven er nog goed 100.000 over.
Maar om nu terug te komen op mijn uitspraak. Men spreekt hier van een verplaatsing van de oud frontstrijders en oud kampingezetenen naar een ander kamp en wel in Vught bij Den Bosch. Het is een gerucht en toch moet men er rekening mee houden. Wel zullen administratief en technisch personeel in blijven maar wie hieronder valt is niet bekend. 
Je ziet wij hebben haast elke dag een nieuwtje dat de gemoederen bezig houdt. Nu schijnt de redenering die wij in de laatste maanden van zo menige Nederlander als een soort beschuldiging moesten horen dus ook niet juist te zijn. Men heeft ons voorgeworpen: de moffen (dus wij) blijven hier en hebben alle baantjes in handen en de Nederlanders moeten naar Polen. Over dit onderwerp dat vaak in zeer hatelijke vorm wordt besproken valt natuurlijk het een en ander te zeggen maar dat zullen wij bij een andere gelegenheid doen.
Als wij dus naar Vught zouden moeten gaan wie weet waarvoor en hoe lang dan wordt het probleem voor ons weer moeilijker. Of wij nu getrouwd zijn of niet zolang jij in blijft moet onze toekomst zo blijven. Dat is dus wat men noemen kan een huwelijk met hindernissen. Maar ik ben ervan overtuigd dat tegenwoordig veel ingewikkelde huwelijken worden gesloten. 
Een collega liet mij foto’s zien van zijn vrouw en kinderen van zijn woning en meubels. Hij vond het zo beroerd dat hij nu alles kwijt is. Maar ik heb hem niet verteld dat ik reeds sinds bijna tien jaren geen woning meer heb en gedurende vele jaren toen hij nog behaaglijk in zijn fauteuil of sofa zat op een strozak heb gelegen in een donker hok of in een houten barak. Och het is zo gemakkelijk gezegd vijf jaren of drie jaren maar alleen diegene beseft het die het lange tijd zelf heeft meegemaakt. “Nur wer die Sehnsucht kennt weiss was ich leide!” heeft eens een Pruisische koningin gezegd en ik herhaal: “Nur wer die Freiheit verloren hat weiss was sie bedeutet.”
Kom Stellakind het zijn bittere gedachten die nu in mij opkomen. Het zal later geen verdienste zijn zo en zo lang opgesloten geweest te zijn. Alleen als men ondanks dit alles nog fit blijft en iets presteren kan zal men als gelijkwaardig worden beschouwd. Daarom hoop ik vurig dat die tijd gauw zal komen dat men weer een kans geboden krijgt. Het leven zal misschien nog rare sprongen maken want zolang de oorlog nog regeert zijn er geen plannen te maken.
Ik hoop dat wij gauw samen zullen zijn want ik heb je nodig. Vaak vraag ik me af hoe ik het zo lang heb uitgehouden alleen het leed te dragen. Misschien zal het ons gegeven zijn een gelukkige tijd samen te beleven. Ik hunker er naar het leven met alles wat mooi is met grote teugen in te ademen. Zal dat dan niet mogelijk zijn? Zal niet de tijd komen dat wij weer als gewone mensen kunnen leven? Och Stella ik beloof het je wij zullen ons leven gelukkig leven want ik heb het leven lief."
6 november 1942,"Mijne lieve Stella!
In de tussentijd is hier ook weer het een en ander gebeurd. De Duitse commandant heeft zich aan alle kampbewoners laten voorstellen en heeft een lijst laten opstellen. Natuurlijk gissingen en vermoedens maar feitelijk weet niemand wat er gaande is. Men zegt dat het kamp wordt opgevuld tot 15.000 mensen en dat een gedeelte naar een ander kamp wordt overgeplaatst. Maar zoals gezegd het zijn gissingen.
Vandaag was de trein voor het eerst in het kamp om de mensen af te halen. Het is toch een raar gezicht: een lange trein midden in het kamp! Maar genoeg over dit onaangename onderwerp. Ikzelf heb op het ogenblik een voor mij bijzonder interessant karweitje. In onze smederij wordt een smidse met twee vuren gemetseld. Zodra het werk klaar zal zijn zal ik er misschien een foto van maken.Ik heb erg veel plezier in dit werk."
11 november 1942,"Mijn lief Stellakind!
De dag van gisteren heeft een grote verandering gebracht. Midden in de nacht om 3 uur zijn wij wakker gemaakt en is aan ons een nieuwe kamporder meegedeeld. Alle kampbewoners circa 6000 op deze dag moesten ‘s morgens om acht uur op het appèlterrein verschijnen met alle bagage en voor zover het getrouwde mensen waren met vrouw en kind. De oud kampbewoners konden zonder bagage komen met uitzondering van barak 22 dus die barak waar ik in woonde.
Niemand wist precies waar het om ging. Wel had men gehoord van een algeheel verhuizingsplan maar waarom nu midden in het donker van de nacht? Waarom barak 22?
De gebeurtenissen van de dag hebben ons van alles op de hoogte gesteld. Werkelijk was het maar een algehele verhuizing die behalve andere mankementen slecht georganiseerd was. Zo hebben wij gestaan vanaf acht uur tot wij werden opgeroepen. Om elf uur moesten wij weer werken maar om zeven uur ’s avonds waren er ook nog mensen op het terrein om te wachten in welke barak zij hun intrek konden nemen.
De bedoeling was de mensen met een gezin en alle bewoners volgens dienstgroepen samen te brengen. Waarom en of het gelukt is kan ik je niet zeggen. Maar wel dat de Technische Dienst uit barak 22 dus een oud type weg moest om nu ook zoals alle transmigranten in een grote barak met 600 bedden haar intrek te nemen. Het is voor ons een reuze verslechtering ten opzichte van vele dingen. En waarom?
De Ordedienst (O.D) die inmiddels tot circa 130 leden is aangegroeid en die blijkbaar het troetelkind van onze oude commandant is – heel begrijpelijk de politie moet altijd een beetje beter worden behandeld anders…nou je kunt je het wel indenken  moest een kazerne hebben en onze barak was er net goed voor. Er was dus niets aan te doen ofschoon wij bij de bazen en bij de commandanten een klacht hebben ingediend. Misschien komt er nog een verandering ten goede maar voorlopig zitten wij in de rot barakken.
Een ding dat zeer betreurenswaardig is zal ik je nog schrijven. Je schreef het zelf in je laatste brief dat vele mensen zich tot haat laten drijven zonder te bedenken voor wie en voor wat. Hier is het eigenaardige feit te constateren dat door bepaalde instanties een haat tussen Duitse en Hollandse joden wordt gekweekt. Reeds nu zijn er betreurenswaardige strubbelingen en tegenstellingen en het gerucht dat nog geen feit behoeft te zijn zegt dat de Hollandse commandant heeft verklaard: “Ik zorg voor mijn Nederlanders!” En de Duitse commandant op zijn beurt: “Dan zorg ik voor mijn Duitsers!” Dus het in de praktijk omzetten van een oud gezegde:”Sla jij mijn jood sla ik jouw jood!” Ik vind het absoluut afkeurenswaardig maar helaas – er zijn genoeg domme mensen die zich door deze gemakkelijke methode bij de neus laten nemen. Genoeg erover wij hopen dat de hele zaak toch niet meer zo lang zal duren."
29 november 1942,"Liebe Stella!
Je weet dat ik de hele dag bezig ben op dit ogenblik met de bouw van een ovenmantel nadat ik de smederij gereedgemaakt heb. smiddags en zondags is men druk met het zoeken naar bekenden en het uitvoeren van bestellingen hetgeen steeds weer moeilijkheden geeft. En de avonden brengt men op dezelfde wijze door aangevuld met het lezen van kranten om bij te blijven met de loop der gebeurtenissen. 
Ik zou zo graag op menige avond mijn hart willen luchten over allerlei zaken maar ik stel vast dat ik langzamerhand versteen. Ik word zwijgzaam en verwonder mezelf er over dat ik zo stil ben. Ik zou wel een psychologische analyse moeten toepassen om de diepere oorzaak hiervan vast te kunnen stellen. Ik vraag me af of ik onder andere omstandigheden zo spaarzaam met woorden zou zijn. Dit leven verbittert de mensen en er moet wel van alles gebeuren om de verkrampte zielen weer los te maken.
Beste kind ik weet niet of je me begrijpt maar ik geloof dat jouw aanwezigheid mij vaak zou kunnen helpen. Toch moet je daar blijven totdat een dwang van buiten je naar hier brengt want het zou te veel verlangd zijn dat je onder de huidige omstandigheden vrijwillig zou komen.
Zoals ons wordt verteld is het natuurlijk ook geen pretje nu in te wonen want de voortdurende psychische druk die op de mensen rust kan op den duur onverdraaglijk worden. Wij horen veel daarover en kunnen ons daarvan wel een voorstelling maken.
Maar waar vraag ik je leeft men vandaag rustig en gelukkig? Hoogstens geestelijk arme mensen kunnen zich aan de druk van de zware tijd onttrekken en zo doen alsof er niets gebeurt. Overal is de oorlog merkbaar en grijpt diep in in het leven van de mensen. Daarom kan men er zich niet aan onttrekken."
5 december 1942,"Meine liebe Estella!
Vandaag is het Sinterklaasavond en zal ik je een langere brief schrijven. Ik zal moeite doen je een stemmingsbeeld van hier te geven en hoop dat je het mij niet kwalijk neemt dat ik het in het Duits doe.
Sinterklaasavond roept evenals Kerstmis en Nieuwjaar vele herinneringen op. Hoe en waar hebben wij deze feesten tot nu toe met elkaar gevierd deze feesten die de mensen meestal dichter bij elkaar brengt en die de gezinnen die misschien uit elkaar gevallen zijn of in ieder geval beschadigd zijn amper samen houden. Wel je kunt je indenken dat ik zo mijn eigen gedachten over dit thema heb maar ik moet bekennen dat ik na mijn jarenlange veelbewogen lotgevallen toch af en toe de behoefte heb in een kleine familiekring te leven.
Hier in het kamp heeft het feest een andere naam hetgeen natuurlijk begrijpelijk is omdat het om een joodse gemeenschap gaat. Maar in feite heeft het Chanoekafeest toch hetzelfde doel onder een andere naam. Er worden in verschillende barakken feestjes georganiseerd en de vele kinderen die zich hier bevinden kregen allemaal een kleinigheid. Bij een feest dat gisteravond werd gevierd was ook de Duitse commandant aanwezig en heeft gedurende een uur of iets langer alles aangehoord. Daarbij was zijn bezoek niet als bewaking bedoeld en je kunt je voorstellen dat aan zijn bezoek weer allerlei vermoedens werden verbonden. Op dit moment wordt er in de kamer hiernaast bij een gezin een Chanoekalied ingezet waarvan de tekst voor de zangers waarschijnlijk onbegrijpelijk zal zijn (zoals bij de meeste joden). Mijn opkomende gedachten over het Chanoekafeest zijn nu onderbroken omdat  het vals gezonden strijdlied mij van dit onderwerp heeft afgeleid.
Een andere nieuwe invoering is minder plezierig. We hebben nu weer een strafbataljon die naast langer en zwaarder werk ook nog moet strafexerceren. Niettemin is een drie  veertien of dertigdagen straf onder de gegeven omstandigheden begrijpelijk want er zijn vergrijpen en misdaden die moeten worden bestraft. En misschien is het beter dan direct naar Polen te worden gestuurd zoals tot nu toe het geval is geweest. Dat men echter wegens roken te laat komen het niet bij zich dragen van een legitimatiebewijs of iets dergelijks wordt bestraft is nu eenmaal het bijzondere van een kamp. De wachtposten het prikkeldraad het appèl het schrijfverbod de censuur enzovoort dragen bij aan de heersende atmosfeer natuurlijk geheel afgezien van de transporten met hun veelvuldige ellende. 
Het gerucht gaat dat de legerleiding hier verschillende takken van industrie wil vestigen onder andere een borstel en bezemfabriek een schoenfabriek een mantelfabriek en een werkplaats voor papierverwerking. Als dat alles klopt dan wijst dat er op dat gedurende de winter een groter aantal mensen hier zal blijven. Ja men zegt zelfs dat de transporten zullen ophouden. Maar dit is al zo vaak verteld dat men nu erg sceptisch is geworden.
Het ziekenhuis is nu erg uitgebreid er liggen meer dan vijfhonderd zieken in. Natuurlijk sterven er ook voortdurend mensen en wekelijks ziet men de lijkwagen meermalen heen en weer rijden. Dat zal spoedig niet meer nodig zijn want er wordt een crematorium gebouwd en daarin worden dan alle lijken verbrand. Ook worden de scholen uitgebreid zodat de vele kinderen niet al te lang rondlopen. Je ziet zo langzamerhand komen de levensnoodzakelijke inrichtingen weer tot hun recht en spoedig zal het s ghetto compleet zijn.
Nog een interessant verschijnsel hier is de tegenstelling tussen Nederlanders en Duitsers tussen de oude bewoners en de nieuw ingekomenen tussen kampbewoners en beambten van de Joodse Raad. Bij de eerste de beste gelegenheid hoort men:”Die verd… Rotmoffen” of “Die Kaaskoppen” of “Ja der Joodse Raad der ist was Besseres” en dergelijke opmerkingen. Daarbij wordt dat alles zo hatelijk dat men er zich vaak over verwondert dat het bij alles over joden gaat."
11 januari 1943,"Mijn lieve schat!
Met een dikke jas aan en met verkleumde handen zit ik op mijn buitenpost mijn hoofd vol gedachten en met wat treurnis in mijn hart. Vandaag is er weer het eerst sinds een paar weken een transport samengesteld en afgereisd; ik hoorde zowat van 750 mensen. Het kunnen er ook meer geweest zijn. Het is hier zeer koud ik schat zo’n 9 à 10 graden celsius en het zien van de vertrekkende mensenmassa doet mij enigszins denken aan taferelen uit het oude Rusland.
Je begrijpt dus dat mijn stemming niet zeer opgewekt is. Maar voordat ik hierop verder ga zal ik je toch eerst bedanken voor het pakje dat je mij hebt gestuurd en voor de brief. Het brood en de jam kwamen juist op een goed tijdstip. Die koekjes waren heerlijk en ik had eerst besloten ze allemaal alleen op te eten. Maar ik heb een gedeelte ervan toch aan een jonge vrouw gegeven die hedenochtend met het transport vertrokken is en waarover ik je nog het een en ander wil vertellen. Die snoepjes hebben wij op onze zaal (wij zijn met z’n twaalven) opgegeten en ik heb allen verteld dat jij jarig bent. Ook de leverworst was fijn. Je hebt me dus weer een groot plezier gedaan.
Hierbij sluit ik twee briefjes in die een jonge vrouw vanuit een strafbarak mij heeft geschreven. Ik hoop maar dat je er niet jaloers op wordt. Maar het geeft je misschien een kleine indruk van dat wat hier allemaal gebeurt. Deze jonge vrouw die een vriendin van een van mijn vrienden is dus ook mijn vriendin kwam drie à vier weken geleden vanuit Scheveningen (gevangenis –red.) met haar schoonzus naar hier. Nadat zij eerst een week in een andere barak ondergebracht waren moesten zij opeens in een strafbarak. Het zou te ver gaan je het hele geval te beschrijven het doet er ook niet toe. Zij waren ongeveer twee maanden in Scheveningen geweest en waren dus dolblij door ons geholpen en ook wat vertroeteld te worden. Maar het was voor hen een korte vreugde want zoals gezegd moesten zij naar de barak verhuizen die bijzonder scherp bewaakt wordt en die met een gevangenis gelijk gesteld moet worden. De een moest naar het ziekenhuis en zo bleef het meisje Cleo alleen in de strafbarak. Wij hebben moeite gedaan met haar contact te houden wat ook tamelijk goed is gegaan. Wij hebben briefjes geschreven en pakjes gestuurd en op alle mogelijke manieren getracht Cleo op te wekken en ook de andere vrouw in het ziekenhuis en nog twee vrouwen in het ziekenhuis die ook met ons bevriend zijn op peil te houden. Heden is Cleo nu vertrokken….de anderen zijn er nog. Ik heb nog vergeten te vertellen dat Cleo maar steeds op haar man heeft gewacht die in Amersfoort zit. Hij is tot nu toe niet gekomen. De mannen van twee andere vrouwen zijn dood…en de vierde vrouw die in positie is heeft ook maandenlang niets van haar man gehoord die ook waarschijnlijk in Amersfoort zit.
Je begrijpt wel dat er veel emotie is en dat er veel takt nodig is om altijd de juiste toon te vinden."
20 januari 1943,"Mijn lieve schat!
Hier is weer grote beroering want er zijn belangrijke veranderingen op komst. Wij zijn nu met 9000 mensen hier. In enkele barakken verblijven 600 mensen niet te beschrijven hoe die mensen op elkaar hokken. Hiervan blijven 2000 mensen hier de anderen vertrekken gedeeltelijk naar een nieuw opgericht kamp te Vught bij Den Bosch. Hier in wordt het Joodse Centraal Ziekenhuis voor Holland opgericht en reeds nu worden honderden zieken uit alle gedeelten van Nederland naar hier gebracht (Er zijn er nu meer dan 2000).
Vandaag zijn 100 mannen van onze Ordedienst (OD) naar Apeldoorn gegaan om de inzittenden van het gesticht  ‘Apeldoornse Bosch’ op transport te stellen.
zijn 40 ODers naar vertrokken om bij het transporteren van zieken naar behulpzaam te zijn. Misschien heb je er reeds van gehoord. Het is een tragikomedie.
Vroeger was ik altijd blij post te ontvangen maar ik heb heel weinig brieven gekregen. Nu daarentegen ontvang ik haast dagelijks brieven telegrammen enzovoort en meestal met verzoeken mensen die naar hier komen te helpen. Dat gaat moeilijk hoe graag ik ook help want wij zijn tenslotte zelf hier geïnterneerd. 
Elke vrije minuut ben ik op stap om mensen te zoeken boodschappen over te brengen enzovoort. Daarbij kan ik aan de meeste mensen niet schrijven ten eerste omdat ik geen gelegenheid heb de post te verzenden en ten tweede weet ik niet wanneer ik die brieven moet schrijven. Die tante van jou heb ik bezocht. Zij is ziek en ligt op bed in barak 69. Sal en Voogje wonen in barak 67. Ik ben er tweemaal geweest maar heb ze niet ontmoet. Je tante heeft een paar beroerde dagen achter de rug. Is er nog iemand die haar wat levensmiddelen kan sturen?
De oorlog nadert zijn beslissing. Dat leest men niet alleen in de kranten men voelt het overal aan ook hier. En waarschijnlijk ook bij jullie.
Wanneer zien wij elkaar weer? Ik geloof dat wij nu nog een paar beroerde maanden voor ons hebben; als wij die achter de rug hebben dan begint voor ons een betere tijd. Ik hoop dat wij in staat zullen zijn onze rug stijf te houden."
23 januari 1943,"Lieve beste Stella!
Dezer dagen zijn ook enkele brieven uit het Oosten gekomen. Van Birkenau en van Auschwitz. Deze brieven zijn  wel enigszins geruststellend want er staat in dat ze het niet slecht hebben in goed verwarmde stenen huizen wonen en werkzaam zijn. Verwonderlijk is alleen dat men van zo velen die al lang weg zijn niets ziet en hoort."
2 februari 1943,"Lieve Stella!
Gisteren heb ik je wel een officiële kaart geschreven maar ik weet niet of je die reeds hebt ontvangen. Ik deel je dan hierdoor nog eens mee dat je tante Voogje gisteren vertrokken is. Het is geen plezier te zien hoe die oude mensen hier vandaan gaan maar hier is tenslotte een doorgangsstation en er zullen in de volgende weken nog heel wat mensen van hier vertrekken. De verscherping van de oorlog zal natuurlijk zijn deel ertoe bijdragen dat ook de joodse Arbeitseinsatz zijn voortgang vindt. Alle maatregelen wijzen er op dat er met spoed aan gewerkt wordt.
Er is gisteren onder andere een Lagerbefehl uitgegeven die ook voor jou van enige interesse zal zijn. Ik heb het je reeds vroeger geschreven dat het adjectief Alter Lagerinsasse met het privilege verbonden is niet op transport te gaan tenminste niet zolang dit kamp bestaat. Voor velen was dat een aanleiding hier te trouwen omdat ook de vrouw  en kinderen onder de 16 jaar onder deze bepaling vallen. Het Lagerbefehl van gisteren geeft nu de feiten aan.Alter Lagerinsasse is hij die voor  in het kamp was en alle vrouwen en kinderen van deze personen. Alte Lagerinsassen die na  niet met nietAlte Lagerinsassen trouwen verliezen daarmee dit ‘voorrecht’. Men moet er dus mee rekenen dat zij in dit geval net zo behandeld worden als nieuw aangekomenen dat wil zeggen zij gaan op transport.
Ik was er natuurlijk in geïnteresseerd of dat voor ons ook van toepassing was. Blijkbaar is dat het geval. Ik kan nu nog een verzoek indienen en mij er op beroepen dat wij reeds sinds 19 september ondertrouwd zijn omdat er tot nu toe geen gelegenheid bestond te trouwen. Als dit verzoek zou worden toegestaan dan zou de consequentie zijn  dat jij naar hier moet komen. Maar aangezien jij er niets voor voelt zoals je dat herhaalde malen te kennen hebt gegeven zal ik geen verzoek indienen en zullen wij hopen dat je mogelijk nog lang in kunt blijven."
4 maart 1943,"Mijne lieve Stella!
Het zal je misschien interesseren hoe de zaak hier loopt. Met ieder transport gaan nu ook zieken van hier weg. De wagons zijn speciaal hiervoor van stellages voorzien zodat de zieken kunnen liggen. Er is nu een hoeveelheid mensen vastgesteld die hier blijven en de werkzaamheden moeten verrichten. Het zijn ongeveer 2000 mensen. Dit getal mag niet worden overschreden. Uit de aard der zaak moeten deze mensen in de toekomst meer werk verrichten en er wordt een werktijd van 12 uren bepaald. Alle anderen gaan met de tijd hier vandaan: de teruggestelden naar Vught en de anderen naar het Oosten. De oude kampingezetenen moeten hun vrouwen naar hier laten komen. Ook de vrouw van dr. Mannheim die je wel kent komt binnenkort. Je besluit het er op aan te laten komen vind ik een standpunt dat men moet begrijpen al lopen we dan het risico dat je te zijner tijd niet hier mag blijven zoals dat tot nu toe wel mogelijk was. Maar hieromtrent zullen wij ons nu geen zorgen maken dat zullen wij op z’n tijd nog kunnen doen.
Jouw mening dat dit alles zo heeft moeten komen deel ik geenszins. Als men achteraf de gebeurtenissen bekijkt kan men wel degelijk vaststellen waarom het zo en niet anders gelopen is. De wet van de causaliteit van oorzaak en uitwerking speelt hierbij een grote rol. Maar aangezien de loop der gebeurtenissen niet automatisch is doch beïnvloed wordt door factoren hetzij menselijke hetzij tijdsbepalende of natuurlijke mag men zich nooit overgeven aan de gedachte: wij mensen kunnen er niets aan veranderen het loopt zoals het moet. Dat zou zeer foutief zijn. Er is een wetenschap die zich tot doel heeft gesteld niet zoals in de filosofie de wereld te verklaren maar de wereld te veranderen. Om je een voorbeeld te geven: na de wereldoorlog en ook nu nog kan men constateren welke fouten en door wie ze gemaakt zijn. Als in 1918 een bepaalde factor anders zou hebben gehandeld dan had de geschiedenis een ander verloop genomen.
Ik hoop dat wij nog eens de tijd hebben wat uitvoeriger te kunnen spreken. Je voelt natuurlijk dat ik pleit voor een actief leven niet een mee laten sleuren of achterna lopen."
25 maart 1943,"Beste Stella!
…ik lig sinds eergisteren op bed met hoge koorts 39 graden en heb een lelijke angina opgelopen. Afgezien van de verzwakking door het transpireren wat in het algemeen wel goed is heb ik grote last met het slikken. Het is gewoon een komedie als ik wat slikken moet en bij de gewone bruutheid van onze medemensen is er steeds een grote hilariteit als ik op mijn gelaat laat weerspiegelen hoe pijnlijk het voeden is. De dokter wou me wel in het ziekenhuis onderbrengen maar ik heb in mijn zaal een goede verzorging. Ik ben verbaasd en gelukkig tegelijk dat mijn vrienden zo veel werk voor mij doen. Zie dat is het voordeel van het collectieve samenwonen. Ginds in kan het je gebeuren als er geen goede vrienden dichtbij zijn dat je moederziel alleen op je kamertje ligt te zuchten. Overdag is het hier ook lekker stil zoals ik anders onze kamer helemaal niet ken.
Nu is men hier begonnen met het verhuizen van de getrouwde ‘gesperrde’ families naar kamers. Dus elk echtpaar met stempel krijgt een kamertje en het lijkt me wel heerlijk nadat je weken of maanden lang in grote barakken tenminste vanaf 9 uur ’s avonds tot ’s morgens gescheiden van je vrouw geweest bent een enigszins behoorlijk familieleven kunt ondergaan. Stel je voor ’s morgens heb je je bezigheden de vrouw ook voor zover ze is ingedeeld ’s middags zit je een tijd met je vrouw samen voor het middageten en ’s avonds ben je weer tussen je ‘eigen’ vier muren. Je kunt er soms visite ontvangen – het lijkt net echt en in verhouding tot de andere mensen die weg moeten te mooi."
8 april 1943,"Mijne lieve Stella!
Had ik je wel geschreven dat mijn nieren wat geprikkeld waren en dat ik daarom een tijdlang zoutloos moest eten? Intussen ben ik weer helemaal hersteld en krijg alleen nog wat hoogtezonbestraling om de nog aanwezige bronchitis los te werken. De bestraling doet me zeer goed en ik heb ook weer goede eetlust.
Maar afgezien van mijn persoonlijke gezondheid heb ik toch deze week veel verdriet. Een goede vriend die eerst in Amersfoort en toen in Vught was en die door ziekte (longontsteking) en door al het leed zeer getroffen was arriveerde met een transport uit Vught. Natuurlijk hebben wij getracht deze man in het ziekenhuis onder te brengen waar hij nodig heen moest. Met grote moeite die je je haast niet kunt voorstellen hadden wij de verzekering dat hij niet met het transport mee moest en dat hij dezelfde dag naar het ziekenhuis zou worden overgebracht. Maar het zou mislopen want een uur voor het vertrek van het transport kwam nog het bevel dat 20 man die waren teruggesteld (dus zieken) als represaille voor het verdwijnen van twee man uit de barak mee moesten. Hieronder was dan ook onze vriend en toen ik na vertrek van het grote transport (2000 mensen) deze vriend wilde bezoeken moest ik horen dat hij was vertrokken."
10 april 1943,"Mijne lieve Stella!
Heden moest ik voor onderzoek van mijn keel naar en ik maak er gebruik van je even een groet te schrijven. Het is alles best in orde en mijn amandelen worden niet gepeld.
Het is hier heerlijk rustig in het Academisch Ziekenhuis het is alles zo schoon en ruim net als in een paleis. Ik voel nu eens hoe rot wij moeten leven. Het is jammer dat wij niet op straat mogen en zo moeten wij maar zitten tot vanmiddag om naar ons tehuis terug te gaan."
25 april 1943,"Lieve Stella!
Omtrent je wel of niet komen zal ik niet veel woorden verliezen. Mijn opvatting wordt beïnvloed door de situatie hier en bijna iedereen met wie ik hierover heb gesproken denkt dat het beter zou zijn als je naar hier zou komen. Maar jij bekijkt het vanuit het se perspectief. Je moet weten dat velen zodra zij naar hier komen zeggen: ”Ja als ik maar hier kon blijven dan zou ik dolblij zijn!” Maar jij denkt natuurlijk zodra achter je rug is ben je op reis en het kan je niet meer schelen of het Vught of iets anders is. Misschien is dat nog niet eens zo verkeerd want daarover zijn wij het allen eens dat wij allen weg moeten vroeger of later. Velen redeneren zo dat zij het allerliefst met de laatste trein willen vertrekken.
Heb je de redevoering van de Rijkscommissaris gelezen? Met het einde van dit jaar zal het jodenvraagstuk voor Nederland afgelopen zijn niet waar dat is een aanwijzing voor ons. Dus nog acht à tien maanden en de laatste trein zal vertrekken."
27 april 1943,"Lieve schat!
Nu heb ik nog een heel beroerde mededeling. Onze vriendin en ik mag wel zonder overdrijving zeggen mijn kampmoeder is in een nare situatie. Zij moet hoogstwaarschijnlijk op transport (als gevolg van de arrestatie van haar man). Op het ogenblik ligt zij nog in het ziekenhuis omdat zij een lelijke en zeer pijnlijke verbranding aan haar onderdijbeen (kuterschenkel) tot op de voet heeft. Als dit niet het geval geweest zou zijn was zij misschien reeds vandaag vertrokken. Misschien kun je je indenken wat die vrouw momenteel meemaakt. Wij doen natuurlijk allemaal ons best om haar hier te behouden. Maar wat zijn wij tenslotte tegenover het gezag! Wil je dat s.v.p. aan Max W. aan de Vl. Scheldestraat en aan Hans laten weten en een verontschuldiging van mij dat ik niet schrijf. Er zijn redenen voor die ik nu niet kan meedelen. Ik heb het steeds druk en weinig tijd.
Nog iets je zou me een groot genoegen doen als je even naar het huis Oosteinde 26 gaat en aan mijn vriend Benno Nottowitz vertelt dat ik gezond ben en dat ik van hem een levensteken verwacht."
17 mei 1943,"Lieve Stella!
Het is hier een grote bende omdat morgen een groot transport (men spreekt van 2500) hier weggaat en alles verhuist om ruimte te maken voor de verwachte grote aanstorm vanuit . Ook voor jou zal het geen geheim meer zijn dat voor 1 juli alle joden uit weg moeten zijn dat wil zeggen in een tijd van zes weken gaan er via ongeveer 40.000 verder. Daarom een exodus van de buitenlanders. Daarom ook het besluit betreffende de gemengd gehuwden. Je weet natuurlijk dat de gemengd gehuwden voor de keuze zijn gesteld of zich te laten steriliseren en daarmede geen joden meer zijn en dus naar hun familie terug kunnen gaan of zich gereed houden voor het transport naar Polen. Het is geen gerucht maar de werkelijkheid. hebben zich hier 33 mensen voor het eerst gemeld en zijn direct naar gebracht. De anderen (ik geloof zo’n 250) moeten dus met transport rekening houden. Daarbij moet ik nog zeggen dat alleen diegene met kinderen voor de keuze waren gesteld.
Dezelfde beslissing zal natuurlijk algemeen geldig zijn en ik denk aan al onze bekenden die hieronder vallen aan Max aan mijn broer enzovoort. Elk commentaar is overbodig.Voordat ik verder hierover schrijf nog even wat informatie. Wij mogen nu nog alleen pakjes van joden uit ontvangen dus niet van Ariërs. Jouw pakjes heb ik allen ongeschonden ontvangen dus ook je kampdeken en het theekleed."
2 juni 1943,"Mijne lieve beste Stella!
Wat er gebeuren moest en niet te voorkomen was is  gebeurd. Gisteren zijn je ouders hier vandaan vertrokken. Ik kon ze nog tot in de wagon brengen en dus zien hoe zij waren ondergebracht. Trouwens er waren nog meer vrienden en kennissen bij dit transport immers 3000 mensen is heel wat. Je ouders hebben haast alle bagage meegenomen al was het niet veel maar gezien de order dat men voor de reis alleen maar levensmiddelen eetgerei en een deken mag meenemen een kleine troost. Je moeder was erg dapper trouwens je vader ook maar je kent hem te goed en weet dat hij een grote pessimist is. Hij heeft telkens weer laten blijken dat hij de reis liever niet wilde maken; alleen voor je moeder is hij nu meegegaan. 
Ik heb verscheidene keren met je ouders gesproken en met hen van gedachten gewisseld en allebei hebben te kennen gegeven dat ze blij zijn dat jij die rommel hier niet moet meemaken. Je weet natuurlijk dat voor jou de situatie enigszins anders geweest zou zijn maar we weten nu eenmaal dat het leven soms een loterijspel is en niet altijd te berekenen valt wat beter is. De dobbelstenen zijn gegooid – later zullen we zien wat de uitslag is. Ik hoop en wens dat wij erbij boffen.
Lieve Stella natuurlijk houdt me het vertrek van je ouders bijzonder in spanning en ik weet dat het voor jullie een harde slag is maar als ik je zou vertellen wat er zo dagelijks hier gebeurt een accumulatie van tragische gebeurtenissen dan zou je begrijpen dat men of hard of gek wordt. Zwangere vrouwen op transport in het ziekenhuis worden kinderen geboren gaan op transport; kinderen sterven en ouders gaan door. Oude mensen zieken en hier de angst van iedereen weg te moeten. Men probeert van alles om de anderen te laten gaan. Ieder mens wordt tot een egoïstisch beest gemaakt dat alleen voor zich en zijn naasten zorgt. Deze ellende maakt de mensen minderwaardig en er zijn maar enkelen die hier bovenuit steken. Het gesprek van de dag is: komt er een nieuw transport of niet? Als er geen ‘materiaal’ meer is dan moeten zij die nog hier zijn weg want het voorgeschreven getal moet geleverd worden. Ba pfui! Wat een vuile mensenhandel."
24 juni 1943,"Mijn lief kindje!
Je broer Sam en zijn vrouw zijn inmiddels hier gearriveerd en hebben dezelfde ervaringen als duizenden anderen gemaakt. Sam werkt reeds in de timmerwerkplaats als timmerman en wij zullen zien wat er voor hem te doen valt. 
Gaan er weer transporten wat nu nog niet bekend is ja veel kansen om hier te blijven bestaan dan niet. Een beschrijving over hun reis naar hier is wel overbodig. Ik wil je nog vragen of je bij Groenan limonade wilt inkopen en naar hier sturen. Het adres vindt je in het telefoonadresboek.
Het sterilisatieprobleem is hier aangepakt en er gaan heel wat mensen (circa 600) voor sterilisatie naar . Het getal van de neezeggers is heel gering. Ik hoorde 3 à 4 procent. Ik vind het bedroevend en zou het zelf in geen geval doen. Maar wij worden dan ook niet gevraagd. Je schreef omtrent de Kalmeyerlijst zo lijkt mij dat geen belofte voor succes. Maar als het mogelijk is waarom niet?"
14 juli 1943,"Lieve Stella!
Er is hier weer een verandering getroffen. Een week geleden zijn alle stempels ongeldig verklaard met uitzondering van diegenen die door de Zentralstelle zijn uitgereikt. Ook onze zogenaamde rode stempels als alte Kampinsassen zijn ongeldig. Er wordt nu een lijst opgesteld van het ‘stampersoneel’ en wel 1623 personen. Daarbij komen nog 377 kinderen zodat de 2000 vol is. Behalve deze 2000 en de bezitters van blauwe stempels moeten alle anderen vroeger of later met transport rekening houden. Hoe dit zal aflopen is nog niet te voorzien. Voor jou bestaat nu helemaal geen kans meer want ook de vrouwen hebben een stempel ontvangen en nieuwe stempels worden niet meer uitgereikt. In weerwil van mijn opvatting die ik er tot nu toe op nahield moet ik je nu aanraden niet naar hier te komen. Het bewuste tijdstip is verkeken. Wat er nu verder met het kamp gebeurt moeten wij aan de toekomst overlaten."
19 augustus 1943,"Mijn allerliefste Stella!
Als je hart vol is dan wil je dit het liefst ledigen door een onderhoud en als dat niet mogelijk is pak je de pen en schrijft. Nu ik liep al gauw na mijn ‘thuiskomst’ met het idee rond je te schrijven maar tot heden is daar niets van gekomen. Juist nu ontvang ik je brief en je zult wel opkijken zo vlug een antwoord te ontvangen.
En het eerste wat ik je heb mee te delen is dat ik erg blij was je weer eens te zien en dat jij nog steeds in mijn gedachten bent en blijft. Ik kan je gevoelens goed begrijpen en voel echt met je mee maar ik hoop dat je er met de tijd overheen zult komen te meer omdat je goede vrienden om je heen hebt.
Toen ik terug kwam maakte het kamp een vreedzame indruk en dat duurde zo enkele dagen. Maar nu wordt weer een zekere onrust merkbaar. gaat een transport van Sgevallen en van zieken. Deze rust en dit vreedzame is maar schijn. Van binnen moeten toch velen trillen van ongeduld.
Het spel gaat verder ofschoon een groot gedeelte in de hoop (illusie?) leeft er tussendoor te glippen. Of zij gelijk hebben?"
8 september 1943,"Lieve Stella!
Het schokkende besluit dat ik je nu meedeel is het al lang verwachte en lang gevreesde: het kamp wordt als Durchgangslager opgeheven en krijgt een andere bestemming: straf of concentratiekamp. Alleen zij die nog hier verblijven uit Vught en enkele transporten uit worden doorgezonden. In november moet dat alles gebeurd zijn. Twee laatste transporten à 500 gaan naar Theresienstadt als dank voor het goed uitgevoerde werk.
Elke week gaan dus transporten en reeds gisteren waren er veel oude bekenden bij. Dus waarschijnlijk gaan ook ‘oude kampingezetenen’ (met uitzondering dan van de laatste 1000) naar Polen. Ik maak natuurlijk een kans naar Theresienstadt te komen maar ik weet nog niet wat ik doe.
Het heeft ook geen zin hierover lang en breed te schrijven. Je kent mij en je weet dat ik overal mijn plaats zal invullen. Velen zijn natuurlijk zenuwachtig maar de meeste van de oude garde hebben het bericht kalm opgenomen. Het was immers al lang te verwachten en wij hebben het niet nodig ons illusies te maken."
15 september 1943,"Lieve schat!
Hiermee ontvang je een paar paperassen maar maak je verder niet ongerust. Ik moet zo’n beetje opruiming houden zodat ik straks niet te veel mee moet slepen.
Gisteren is Frau Mahler weggegaan en je moet van haar nog de allerbeste groeten hebben. Er zijn trouwens meer oud ingezetenen vertrokken. Maar wij hebben nog de tijd. Wij blijven tot het laatste transport als er niets tussen komt. Wij rekenen er op dat het nog tot november zal duren. Maar in elk geval houden wij ons steeds gereed. Dat is het allerbeste.





























*RA 2930

Brieven vulpotlood: het betreft de nalatenschap van Willem Willing (1891). In de brieven wordt het verhaal van kamp verteld."
7 september 1943,"Liefste Willy

Dank voor mooie brief van 28 augustus. Wat een verjaardag verschrikkelijk kind. 7 september twee pakjes ontvangen. Wat een lekkers! Rook jij nog? Van Bep ook brief en pakket. Wij hebben het hier heel goed. 5.30 uur op 9 uur naar bed. Werk in industrie vraag Bep maar.
Ik vertrouw dat je voogd en zijn vrouw veel zullen doen om je leed te verzachten. Stuur mij dagelijks een Handelsblad dat mag. Moeder en de tantes zijn ook best en zenden groeten. Zoek je kracht ook in je werk wees lief voor iedereen want het leed is groot.
Nu lieve Wil ik eindig dank voor alles en ook voor wat je nog hoopt te doen.
Je liefhebbende Vader.

Kun je nog iets bereiken voor die oude Krummel? (pseudo van Vader)"
21 september 1943,"Lieve Willy

Hoe komt het toch dat ik noch brief noch pakje van je krijg? Heb jij misschien het schrijven van Krummel ontvangen? Wij maken het gelukkig best en onze gezondheid is na een vervelende buikloop weer geheel in orde.
Van Bep kreeg ik een pakket maar ook geen brief.
Ben je nog werkzaam voor Krummel?
De SS Sturmbannführer Wesseling heeft die jou nog bericht gezonden? Hij kent onze opvatting.
Nu lieve schat houd je maar sterk. Houd je vertrouwen in God ik doe het ook.
Een stevige zoen van je liefhebbende Vader.

Mam Fie Go en Louis maken het goed.

Wil mondeling informatie geven over Wesseling."
29 september 1943,"Lieve Bep en Kees
Lieve Willy

Blijde werd ik gisteren 28 september verrast met het geweldige pakket uit Soest. Wat hadden jullie alles keurig verzorgd en serieus ingepakt. Dank voor alles in het bijzonder voor de ƒ 10 en het pakje sigaretten. Geweldige opoffering Kees!
Voorts kreeg ik alle brieven en briefkaarten van jullie en Willy t/m 11 september gedateerd. Ik probeer jullie nu weer op extra wijze te schrijven. Is mijn dagboek er al en heeft Willy mijn extra brief gehad? Wat jammer dat wij zo moeilijk contact hebben. Schrijf toch in de pakjes hierop is haast geen censuur.
Vandaag is het woensdag 29 september. Er is gisteren geen transport gegaan dus wij zijn er nog. Vannacht was hier alarm. De O.D. (Ordedienst) moest naar 3.000 joden halen. Dit zijn zowat de laatsten denk ik.
Allerlei geruchten doen hier de ronde. Het mooiste is wordt ghetto en moet voor de industrie werken voor de Wehrmacht. Er gaan dan geen transporten meer. Of het waar is? David en Ans Sport1 schrijven dat Kees zei dat wij door waren. Hoe kwam dit misverstand? Het scheelde ons vele pakketten. Zo’n pakket is hier wel het voornaamste in onze eentonige samenleving. M2 en F3 zijn ook reuze dankbaar.
Go en ik zien elkaar de gehele dag en werken ook samen op de industrie. Wij maken het best en begrijpen elkaar veel beter. Schrijf Puck veel s.v.p. en zeg haar dat wij flink zijn en zij niet over kleinigheden moet klagen. De oorlog krijgt een kans om te liquideren. Met al mijn handigheid kan ik hier niet weg komen. Alleen jullie hebben kans van buitenaf.
Laat Willy nog eens bij de Duitsers proberen als minderjarige dochter. Wij zijn nog steeds gesperd op de Engelse ziekte4 hoe bestaat het! Men zegt dat ik er beter ga uitzien. Is mijn Beppie flink en nu weer geheel beter? Wat doe jij nu Kees? Zijn de kinderen lief? Ziehier ook vragen waarop graag een bevredigend antwoord.
Jullie begrijpt dat ik naar de vrijheid verlang. Geestelijk is het hier voor mij zo moeilijk. Ik kan mij zo moeilijk aanpassen aan die piechempjes.
Nu is geheel Barneveld en de rest van en Den Haag aangekomen.
Telkens stuur ik een telegram naar Pension Klok Prinsengracht 518520 om etenswaar maar tevens als teken dat wij er nog zijn. Let goed op of de pakketten nog via JoodscheRaad veilig zijn anders per post. Schrijf lange brieven in deze pakketten dan is het wel veilig. Over alles schrijven maar in stijl Krummel.
Op de bank zijn een vader en twee zoontjes van 9 en 6 jaar. Ik vertel hun iedere avond het verhaal van Wimpie Krummel. O mocht ik het maar aan Maja doen.

Het is nu 30 september en Jodennieuwjaar. Gisteravond kerkdienst tussen de kribben. Wel droevig. Daarna kwamen zij allen Nieuwjaar wensen. Ik lag op bed uit luiheid en Go zat op de bank naast mij. vanmorgen hebben zij op een hoorn geblazen en gezongen dat betekent dat de zieken de barak uit gaan.
Herhaaldelijk hebben ze hier mot onder elkaar maar met de mond slaan durven ze niet. 
Zend nog wat Veramon. Ischias kalm maar is er toch wel. Ik slaap met mijn bovenbroek aan dat is warm. Zit dik onder de vlooien maar merk het niet meer. De vliegen worden nu kalmer. Van de week zijn wij allen onderzocht op luizen. Ik had ze gelukkig niet. Wat zijn die dingen lekker die jullie zonden. Kun je aan appelstroop komen daar houd ik zo van. Boter ook.
Nu lieve lievelingen eindig ik. Ik hoop dat je deze brief zult ontvangen. Direct aan Willy doorsturen s.v.p.
Dag veel liefst en sterkte van je Papa.

Natuurlijk kan Willy doen met dat geld wat zij wil. Stuur wat in een volle jampot waarin een leeg aspirinebuisje dat mag van Mam.

Liefste Maja
Je gebedje van ’s avonds 7½ uur heeft tot nog toe best geholpen. Dank onze Lieve Heer hiervoor. Je Opapa."
6 oktober 1943,"Lieve Bep en Kees

Waarom heb je mij niet gebeld? Ik ben gisteravond naar Mr. Domela Nieuwenhuis geweest maar had geen succes. Hij is advocaat bij het Zwitsers Gezantschap in Berlijn. En daar ik geen enkel papier had omtrent een positieve vaststelling van de Engelse afkomst en die er ook niet zijn kan hij niets voor ons doen.
Hij gaf mij de raad naar ene mijnheer Schellenberg te gaan die is speciaal voor de gemengde huwelijken op het Scheltemaplein. Daar ben ik vanmorgen vroeg heen gegaan. Ik had vrij van kantoor gevraagd en was om 9.15 bij de portier even later ontving Schellenberg mij hij zei er inderdaad wat aan gedaan te kunnen hebben als Vader niet ondergedoken was. Straf is straf en hoe graag hij mij ook zou willen helpen dit kon hij niet doen vooral wat zijn positie betreft. Werkelijk dit was een mens. Hij zei dat wij toenmaals bij hem hadden moeten komen toen de vaststelling van een gemengd huwelijk niet voor Vaders geval gold. Wat een spijt wat een spijt dat we toen niet doorgezet hebben en Vader toen ondergedoken is. Maar Bep wij kunnen er helaas niets meer aan doen hoe erg het mij ook lijkt dit Vader te moeten melden. Laten wij het in Gods hand overgeven. Hij zal bij ze blijven en moge Hij onze vurige gebeden verhoren dat ze allen weer terug mogen komen.
Als we bericht hebben dat ze er nog zijn moeten we maar veel sturen en lange brieven erin doen. Dat is het laatste wat we hem nog van dienst kunnen zijn. Houd je goed ik doe het ook. God geeft mij kracht en steun en helpt mij door dit alles heen. Ik was radeloos als ik niet wist dat Zijn Liefde eeuwig was. Je begrijpt dat de tranen mij in de ogen sprongen toen die snuiter zei dat er niets aan te doen was omdat ik een reuze hoop had toen ik naar Schellenberg toe ging.
Stuur mij s.v.p. de post en als je het kunt krijgen roggebrood op. Vanavond ben ik bij Cor ten eten gevraagd. Hij is jarig en zijn meisje en zijn Moeder zijn ook gekomen. erg aardig van ze hè?
Nu lieverds wees hartelijk omhelsd in gedachten jullie Willy.

Heel veel liefs voor de kinderen. Ik kom dan zaterdagmiddag naar Soest en kom waarschijnlijk met het treintje van 4.52 uur uit Baarn maar dat schrijf ik nog wel later. Want ik moet eerst nog naar les zaterdag."
9 oktober 1943,"Lieve Willetje

Lieve kind wat schrijf je ons toch veel en bedankt voor je heerlijke bruine suiker en kokkels die fijn waren. Je maakt het ook goed volgens je brieven hè en wat verdien je nu mooi geld is het nu ƒ 75 of ƒ 95? Het stond er wat onduidelijk geschreven. Wees maar erg zuinig met het uitgeven.
Ik heb nu ook juist Bep en Puck geschreven. Ja Wil ons leven is hier niet prettig maar we slaan ons er toch erg goed doorheen. Maar hedennacht is er een groot transport binnengekomen en dan is het een grote tragedie oud en jong maar niet om het met droge ogen aan te zien.
Ook is er gisteravond in onze barak een mooie kerkdienst gehouden omdat het de vooravond van Grote Verzoendag was; het was een Opperrabbijn uit en hield een prachtige preek van toepassing op deze tijd dat de Joden ook het in deze tijd zo zwaar hebben maar we moeten toch vertrouwen hebben in God. Ik bid ook iedere nacht voor die lieve Opa en die lieve tante Zus die ons op zo’n tragische manier verlaten hebben en ook al die lieve vrienden en familieleden.
Laten we hopen Wil dat de verlossing voor ons heel dicht nabij mag wezen.
Is nu je kamer al leuk ingericht? Maar was het voor jou niet prettiger geweest om ergens en pension te wezen nu moet je voor je eigen potje zorgen en zal je niet voldoende krijgen. Wil in mijn gedachten zijn jullie iedere dag bij ons hoor en blijf ik heel veel aan je denken.
Ja wat konden we in nog samen leuk genieten; jammer dat onze arrestatie hier zo wreed is tussen gekomen. Ik vergeet dit mijn leven nooit.
Jammer dat het bij oom Jan niet ging hè. Mevrouw Koppen is ook altijd hartelijk hè. Geef haar mijn hartelijke groeten als je haar soms spreekt en ook tante Col.
Nu lieve Wil moet ik weer doorwerken; het schafthalfuurtje is om. Ik eindig met je hartelijk
in gedachten te kussen van je steeds liefhebbende Moeder.
Dag kind houd je maar flink hoor d.a.a.g!
Krummel schrijft altijd nieuws hè en dat lees je ook natuurlijk hè?

Het is nu zaterdag 16 oktober. Wij hopen het beste om nog te blijven. Zo’n kaart “Pakket ontvangen dank” is een teken van leven. Meer mag niet geschreven worden. Dat nichtje Voorzanger is inmiddels bij het aanvraagbureau geweest doch afgewezen. Toen beriep zij zich op de naam Willing. “Dat is iets heel anders” luidde het antwoord hun Vader is in Manchester geboren. Dit antwoord geeft ons weer moed voor iets langer uitstel.
Zo komt langzamerhand mijn brief tot een einde. Morgen sluit ik hem af. Ik vrees dat een transport gaat de 550 Sgevallen zijn erg zenuwachtig. Ik hoop dat wij nog niet meegaan en zal zo spoedig mogelijk berichten daar het tevens schrijfdag is.
Ik moet eindigen. Dag lieve Wil heel veel liefs en een kus van je Pipa."
19 oktober 1943,"Lieve Bep en Kees Maja Kees jr.
Lieve Willy

Ditmaal maar telegramstijl dat deze brief vlug weg moet en ik veel te melden heb. Elke geheime brief kost ƒ 3 dus sluit weer eens wat in s.v.p.
Lippmann & Rosenthal is hier weg; nu kreeg ik al jullie brieven ook veel van Willy zonder censuur. Het blijft echter zaak vertrouwelijke correspondentie in pakjes te schrijven. Willy tikt keurig op de machine.
avond Rabbi godsdienstoefening in verband met Grote Verzoendag sprak zijn rede in het Hollands over Aartsvader Jacob Genesis. Zoals bekend de droom van Jacob met de ladder naar de Hemel waar de engelen op en neerdaalden. Jacob lag op een harde steen als bagage in het donker onbekend op de grens van een vreemd land waarheen hij zou gaan en toen verscheen God hem in de droom.
Gezien de omstandigheden waarin deze preek plaatsvond in het midden de Strafbarak met overal bedden drie hoog om de Rabbi heen omgeven door stapels bagage met liggende hangende en staande Joden was het een aangrijpend toneel te meer daar de Rabbi in mooi Hollands sprak en in alle eenvoud. Het was een aandoenlijk moment.
Zoals je weet liggen wij drie hoog telkens 3 x 3 = 9 bedden. Nu hadden wij tot op heden maar 6 bedden beslapen en 3 voor bagagebedden. In de afgelopen nacht kwam er een groot transport uit . Alle bagagebedden moesten ontruimd worden de bagage op de grond en nu liggen wij met 9 personen. Het was een vreselijke nacht n.b. de nacht van Grote Verzoendag.
Vanmorgen ontdekte ik Dassi en sprak gezellig met hem; ik kreeg twee boterhammen van hem en straks een sigaret. Louis ontmoette de oude kunstschilder Laguna die n.b. H.M. de Koningin geschilderd heeft.
Ondanks alles is ons aller wil en opgewektheid geweldig.
Er is nog niets bekend van een nieuw transport. Mijn theorie van ghettovorming maakt alweer een kans. Het leuke is dat niemand het met mij eens is.
Bep wat heb jij mij een lieve brief geschreven. Wat leuk die herinneringen ophalen. Wat mooi kan het leven zijn. Schrijf toch vaak alles lees ik graag. Stuur vooral roggebrood daar brood hier moeilijk is.
Het eten gaat best. Alleen een half uur steeds in de rij staan met je bord en dan weer voor je brood. Maar daar ik mij anders toch in die drukke barak verveel vind ik dat niet erg. De mensen zijn erg naar tegen elkaar vooral de vrouwen. Telkens is er ruzie maar slaan doen zij niet dat durven zij zeker niet. Nu ik laat ook niet met mij spelen en bek flink links en rechts vooral om Go soms te beschermen.
Van Willy ook lieve brieven. Wat schrijf jij mij trouw. Denk aan het poppetje dat ik ook op mijn bureau had: horen zien en zwijgen. Vreemde mensen luisteren zo graag alleen uit nieuwsgierigheid. Ook op kantoor rustig en leuk je werk doen. Borgman heeft nu geen raison meer laat hem maar met zijn vrouwtjes en vrienden dat is niets voor mijn Willetje.
Geweldig prettig vond ik het dat je werk je zo goed bevalt. Leuk dat kamertje en wat lief die mensen.
Van Roel kreeg ik een fijne brief. Hierbij sluit ik een antwoord in. Daar er geen transport is geweest is mevrouw Boas nog hier.
Wat prettig die correspondentie met Puck. Natuurlijk zijn de laatste pagina’s van mijn dagboek voor niemand anders bestemd om gelezen te worden dan voor jullie.
Schattig die foto’s van Maja en Kees jr.
De Amersfoortse Courant heb ik donderdag en vrijdag niet ontvangen. Informeer eens bij Willem waar blijft zijn pakje? Willy zou zorgen voor het Handelsblad; ook niet ontvangen. Wanneer het niet kan stuur mij jullie krant na.
Er is hier vannacht geweldig gevlogen steeds wanneer de toch naar Berlijn gaat komen zij over.
Zeg Bep weet jij nog onze gezellige fietstochten in de omgeving van Hoogland bij de onbewaakte overwegen? Wij spraken toen veel over de oorlog. Veel heb ik wel goed gezien.
Deze brief komt tot stand temidden der industrie. Op onze barak is het vrijwel onmogelijk.
De twee middaguren gaan voorbij met eten halen. ’s Avonds komen wij om 6.30 uur thuis. Om 7.15 uur mogen wij al niet meer de barak uit voor de WC. Denk je eens in: 1 WC voor 600 mensen voor de nacht! Een plasje doen wij dan ook in de wasafdelding en laten de kraan lopen. Toch zijn wij vol goede moed.
Met het nieuwe transport dat hedennacht uit hier aankwam was ook een dame. Het volgende grappige geval speelde zich hiermee af. Toen ik vanmorgen om 12.30 uur uit de industrie kwam werd ik op mijn schouder geklopt door die dame. Het was een bridgepartner van mij uit het bridgehome mej. Pietersen van Breestraat . Zij vertelde mij dat mijn arrestatie een geweldige sensatie teweeg had gebracht. niemand dacht dat Garrels (Willem Willing) een jood was en de NSB’er Van Amerongen stond perplex. Maar mej. Pietersen was een jodin wat ook niemand wist. Wij hadden dus steeds samen gespeeld zonder iets van elkaar te weten en zij had juist besloten mij te wantrouwen omdat ik zo druk was met die NSB’er. Haar ware naam is mevrouw Sluis zij slaapt juist boven Go. (Zij vertelde mij dat zij al eens eerder in geweest was in januari en was ontsnapt.) Nadere bijzonderheden hoor ik nog wel. Nu gaan wij hier weer doorbridgen maar onder onze ware naam.

…
Dick Boas heeft zijn Moeder al geantwoord vlug hè.
Nu is het zondagmorgen 10 oktober. Wij zitten weer vanaf 7.30 uur te werken tot 12.30 uur en zijn dan vanmiddag vrij. Wel anders als vroeger toen ik mijn ontbijt op bed kreeg met twee gekookte eitjes waarvan Bep en Wil royaal het dopje met wat geel vanaf aten. Het is erg mooi weer en dat stemt prettig.
Nu sluit ik mijn brief. Wederom veel liefs en in gedachten omhelsd door jullie en een stevige poot voor Kees Pipa."
16 november 1943,"Liefste Willy en George

…
Ons leven hier is nog steeds: vroeg op en vroeg naar bed (9 uur). Go en ik werken op de industrie en knippen zijderanden af welke bij de tassenfabrikatie gebruikt worden. Mam en Fie sorteren tegenwoordig bonen op een andere plaats en Lodewijk is flink in de buitendienst.
…
Tante Fie laat het volgende weten:
Lieve Wil Bep jarige Andrew en Gard. Zij feliciteert Andrew en Gard met Andrews verjaardag en vraagt of het derde kindje al geboren is. Willy hartelijk gefeliciteerd met je verloving met George je weet wat ik je voorspelde hier voorspel ik heel veel mensen de toekomst zelfs doktoren en verpleegsters5.
…
Nu eindig ik. Ik vrees dat Popje6 van de B.W.laan binnenkort ook zal moeten evacueren. De datum staat nog niet vast. Nu neem ik afscheid. Veel liefs vele malen gekust door je innig liefhebbende Pipa.

In dank pakket ontvangen."
20 november 1943,"Lieve Wil en George

… 
Wij hebben het niet gemakkelijk maar Go en ik slaan ons er moedig door wij hebben nogal last van de koude en erg veel trek.
Zend vooral brood!! Uitvoerig heb ik Bep en Kees de details geschreven en zij zullen jullie wel volledig mede inlichten. Zoek daar nu s.v.p. weer niets achter want om zo’n brief klaar te krijgen is al een puzzle op zichzelf.
In grote haast als steeds je liefhebbende Pipa.

Houdt moed en vertrouwen al is het soms moeilijk!"
27 november 1943,"Lieve Willy en George

Van Bep heb je zeker wel de mededelingen van Krummel ontvangen. Ja meisje het is geen pretje maar wij maken er het beste van. Hals over kop zonden Kees en Bep onderkleding. Nu loop ik met Kees’ blauwe trui en sportkouden en ben er erg blij mede. De vriend van George zorgde voor tijdig contact. Laat George voor hem en mij nog wat rookbaars zenden hij is er ook gek op.
Jouw roggebrood is door de censuur schijnbaar ingepikt er was zeker een brief bij. Toch nog iets interessants mee gebeurd. Terwijl de marechaussee de pakjes controleerde viel jouw portret eruit op de grond. een Jmeisje dat daar postdienst deed raapte het gauw op en bracht de foto naar onze Sbarak. Twee dagen heb je daar aan de wand gehangen.
Nu kijk ik nooit naar dergelijke dingen maar Fietje heeft je ontdekt. Toen heb ik je in mijn armen gedrukt. Maar meisje wat kijk je ernstig. Kan er geen lachje meer af? Heus ondanks alles lachen Go en ik no9g wel eens.
Je ansicht met hoogst onduidelijke mededelingen kwam in mijn bezit. Brief volgt schrijf je dus wacht ik maar af. Denderende pakketten kregen wij van Bep en Kees en ook een van Roel Leenknegt en Willem Kelder. Geweldig dat medeleven.
Het wordt hier steeds strenger maar dat mag niet hinderen.
Zeg Wil begrijp ik het goed? Ben je ziek geweest? Vooruit meisje kop op de moed niet verliezen. Ik hoop spoedig weer je oude vertrouwde raadsman te zijn. Je weet je Vader meent het beste met je. Wat jammer toch die arrestatie wij hadden juist zulke prettige dagen. Wij zijn hier nu ruim drie maanden. Van de week zou er een transport buitenlanders naar een interneringskamp nabij Hannover vertrekken. De personentrein was er al. Toen kwam er een tegenbevel. De trein vertrok zonder passagiers. Geweldige teleurstelling voor ons maar klein daar kans voor Sgevallen om mede te gaan uiterst gering was.
A.s. gaat er vermoedelijk geen transport.
Zo nu weet je alweer de belangrijkste gebeurtenissen. Hoe is het op kantoor? Doe vooral de groeten aan hen die jij denkt dat ervoor in aanmerking komen. Zeg Wil heb jij mijn grote schrijfdagbrief ontvangen? Denk erom pakketten alleen per Joodsche Raad liefst via Amersfoort Boas Rubensstraat. Postpakketten hebben zware censuur J.R.pakketten kun je alles in schrijven.
Ondanks alles is onze gezondheid best. Verkouden ben je hier doorlopend maar dat beschermt tegen erger dingen. Bep zond worst en niertjes. O wat hebben Moeder en ik gesmuld.
Nu jongelui het allerbeste hoor. Heel veel liefs. Zeg Wil waarom schreef je niet dat George 31 jaar is? geen kleinigheid. Ik hoop dat jullie elkaar goed begrijpen en echt liefhebben. Stuur eens een foto van George. Politiek is hij nogal links niet?
Een stevig pootje en vele kussen van je Pipa."
31 december 1943,"Lieve Wil en George

Zo nu ga ik weer eens even met jullie een babbeltje maken. Go’s verjaardag is naar omstandigheden gezellig gevierd. Van alle kanten werd zij gelukgewenst. Ik had nog een begonia op de kop weten te tikken. Een kennis bracht een tekening waarop een rijke mand met fruit getekend was. Fie had een stukje noga gebakken Mam gaf een appel een dame maakte een beetje soep en de zaalaanveger gaf zijn eigen pap die hij stiekem uit de keuken gekregen had. Wij hebben doperwten gegeten uit een blik dat wij bewaard hadden en aardbeien met sap uit een busje van Bep.
…
Dezelfde morgen moest toevallig George’s vriend mij halen voor de Burgerlijke Stand. Hij was erbij dat ik officieel mijn toestemming gaf. Voorts liet hij mij de brief en kaart van George lezen. Kan Mr. Barmat mij niet uit de Sbarak halen die heeft veel invloed.
…
Regelmatig komen er nog kleine transporten binnen zodat onze barak begint vol te lopen. Men zegt dat er a.s. weer geen transport gaat. Laat ons het hopen met de oorlog gaat het best en de vrede krijgt een vriendelijke kans.
…
O ja na 16 december mogen wij vermoedelijk maar één pakket à 2 kg per maand ontvangen dus zend nu extra dan maken wij wat voorraad. Denk erom: voorzichtig met briefjes. Denk om de censuur. Voor shagsigaretten en briefjes maak b.v. dubbele bodem in doos.
…
Zojuist pakket Ans ontvangen. Censuur had er roggebrood en jam uit genomen. Overigens buitengewoon lekker. Bijzonder fijn appeltaart en koekjes. Brief van Ans is doorgekomen. Vriend George heeft ons vanmiddag verrast met puree en bloemkool door hemzelf gekookt. Geweldig aardig!"
4 december 1943,"Lieve Wil en George

Zojuist werden wij blijde verrast met het knal roggebrood en de brieven. Aardig dat George’s vriend wacht. Zal brief doorgeven. Voor ons is hij heel aardig. Gisteren bracht hij onverwachts puree met bloemkool gestampt door hemzelf gekookt.
Waarschijnlijk gaat er 7 december geen transport.
Textielkaart heb ik niet. Leuk dat ik weer Vierdagjes7 krijg bij voorbaat hartelijk bedankt. Door verscherping censuur op post en pakketten dus voorzichtig brieven verpakken. Toch zit aan die censuur een goede kant. Dit wijst erop dat een vast werkkamp wordt en geen doorgangshuis zodat het aantal transporten zal verminderen of ophouden. Echter voorzichtig niet optimist worden want wat hier heden wit is is morgen weer zwart.
Fietje vindt het geweldig dat je naar die kaartlegster was. Zij voorspelt hier alle nieuwe mensen voor suiker jam en brood enz. en komt dus aan haar kost. Mam heeft het veel moeilijker en kan zich niet aanpassen.
…
Ik probeer vanavond voor de kleine stumperds een St. Nicolaasbeweginkje op touw te zetten. Ik weet niet of het mij lukt maar wanneer Popje wat in zijn kop heeft heeft hij het niet in zijn staart dat weet je Willetje. Dus op voor de arme stumperds!

Lieve Willy

Ook ik lieve kind wil je hartelijk bedanken voor het heerlijke roggebrood en je lieve brief. Gelukkig dat jij wat beter bent maar kind je flink houden en denk maar net als ik erover denk: na zulke moeilijke jaren komen weer de goeie jaren dus kop op hoor totdat wij weer terugkomen.
Willy ik heb nog een buitengewone verjaardag gehad veel post pakje Oom David van mijn nicht Stesse en Ans en dan heeft iedereen mij gefeliciteerd waaronder ik begroet werd met gekookte aardappels pap soep chocoladepudding een wortel een ui een appel stukjes noga en niet te vergeten mooie bloemen van Vader. Iedereen was even lief voor mij.
Nu lieve Wil eindig ik. Groet je George van mij en jij met een dikke kus van je liefhebbende Moeder. D.a.a.g!"
8 februari 1944,"Lievelingen

Met Go Mam Fie op Auschwitztransport. Alleen vertrouwen in God en hoop jullie weer te zien doet mij leven. Vaarwel het gaat jullie goed hopelijk tot weerziens.
Je innig liefhebbende Pipa.

Geef door aan Willy!
Ook voor David en Ans.
Vele kussen en tot een spoedig weerzien van Moes ook voor Puck."
